{"_id":{"$oid":"683c494b082f1e9564eb5f57"},"image":"image-1748781387115.webp","title":"রাজধানীতে বিলাসবহুল গাড়ির রমরমা বাজার","description":"ঢাকার সড়কগুলোতে এখন নামীদামি গাড়ির ছড়াছড়ি। গুলশান, বনানীর মতো অভিজাত আবাসিক এলাকার রাস্তায় বা বিপণি বিতানের সামনে সহজেই চোখে পড়বে মার্সিডিজ, বিএমডব্লিউ, ভলভোর মতো বিশ্বের নামকরা কয়েকটি গাড়ি নির্মাতা প্রতিষ্ঠানের বিলাসবহুল গাড়ি। কয়েক বছর ধরে ঢাকার গাড়ির বাজারে কেনাবেচাও হচ্ছে ধুমছে। গাড়ি বাণিজ্য করতে ইতিমধ্যে এসে গেছে দেড় ডজনেরও বেশি প্রতিষ্ঠান। জগদ্বিখ্যাত বিভিন্ন কোম›ানির কোটি টাকার গাড়ি শোরুমে ওঠার কয়েক দিনের মধ্যেই বিক্রি হয়ে যাচ্ছে।\r\nদেশ স্বাধীনের আগে ঢাকার রাস্তায় গাড়ি বলতে ছিল ফোর্ড, ওপেল, ডাটসন, মাজদা আর ভক্সওয়াগন। তখন সরকারি চাকুরেদের পাশাপাশি গাড়ি ব্যবহার করতেন বড় শিল্পপতি আর ব্যবসায়ীরা। উচ্চ-মধ্যবিত্তের মধ্যে গাড়ির মালিক ছিলেন হাতেগোনা। ১৯৬৪ সালে ইসলাম গ্রুপের কর্ণধার প্রয়াত শিল্পপতি জহুরুল ইসলাম জাপানের টয়োটার সঙ্গে চুক্তিবদ্ধ হন। এরপরই মূলত বিস্তৃত হতে থাকে গাড়ির বাজার। এরশাদ সরকারের আমলে রিকন্ডিশন গাড়ির বাজার উন্মুক্ত হওয়ার পর এক লাফে বেড়ে যায় গাড়ির কেনাবেচা। বাড়তে থাকে গাড়ির ব্যবহারও। \r\nআশির দশক থেকে শুল্কমুক্ত সুবিধায় নতুন গাড়ি আনতে থাকেন সংসদ সদস্যরা। তবে বেশির ভাগ ক্ষেত্রে তারা এই বিশেষ সুবিধায় আনা গাড়িটি বিক্রি করে দিয়ে লাভের টাকায় কেনেন অপেক্ষাকৃত কম দামের গাড়িটি।\r\nফলে বাজারে আসতে থাকে বড়\r\nবড় কোম্পানির নামকরা সব ব্রান্ডের গাড়িগুলো। মার্সিডিজ বেঞ্জ, টয়োটা লেক্সাস, টয়োটা ক্রাউন এমনকি বিএমডব্লিউও চলে আসে এই পথ\r\nধরে।\r\nএর পর গাড়ির বাজার আরো বড় হলে বাজার বুঝে একে একে এ দেশে আসতে থাকে ইতালির ফিয়াট এবং আলফা রোমিও, সুইডেনের ভলভো, কোরিয়ার হুন্দাই ও কিয়া, জাপানের হোন্ডা, আমেরিকার ফোর্ড, ইংল্যান্ডের ল্যান্ডরোভার, জাপানের ডাইহাটসু, নিশান, মিৎসুবিসি, জার্মানির অডি ও মালয়েশিয়ার প্রোটন সাগা। শোরুমে আসে জার্মানির মার্সিডিজ বেঞ্জ ও বিএমডব্লিউর বিখ্যাত গাড়িগুলোও।\r\nরাজধানীর কাকরাইল-নয়াপল্টন সড়কটির দু পাশের কয়েক ডজন রিকন্ডিশন্ড গাড়ির শোরুম এতদিন নিয়ন্ত্রণ করেছে ঢাকার গাড়ি কেনাবেচার ব্যাপারটি। কিন্তু হালে বদলে গেছে সে দৃশ্যপট। এখন তেজগাঁও শিল্প এলাকা থেকে গুলশান যাওয়ার লিংক রোডটিই রীতিমতো নতুন গাড়ির বাজারে পরিণত হয়েছে। সড়কটির চেহারাই পাল্টে গেছে পৃথিবীখ্যাত সব নামকরা গাড়ির শোরুমে। টয়োটা, ফিয়াট, ভলভো, ল্যান্ডরোভার, ভক্সওয়াগন, আলফা রোমিও, ডাইহাটসু, মার্সিডিস বেঞ্জ কোন গাড়ির\r\nশোরুম নেই সেখানে? কয়েক মাস আগে যুক্ত হলো জার্মানির খ্যাতনামা প্রতিষ্ঠান বিএমডব্লিউ। আসছে আরো নতুন নতুন প্রতিষ্ঠানও।\r\nশোরুমে আসা নামীদামি কোম›ানির গাড়ির দাম আকাশছোঁয়া। কিন্তু তারপরও এসব গাড়ি বিক্রির পরিসংখ্যান রীতিমতো অবাক হওয়ার মতো। র‌্যাংগস গ্রুপ বিক্রি করে মিৎসুবিসি পাজেরো জিপ ও কার। ভি-৬ মডেলের একেকটি জিপের দাম ৪২ লাখ টাকা, আর প্রাইভেটকার প্রায় ৩২ লাখ টাকা। বছরে এরা প্রায় ৪০টি গাড়ি বিক্রি করে থাকে। র‌্যাংগস গ্রুপের অঙ্গপ্রতিষ্ঠান র‌্যানকন লিমিটেড মার্সিডিজ বেঞ্জের স্থানীয় এজেন্ট। তেজগাঁও এলাকায় মার্সিডিসের আধুনিক শোরুমে রাখা একেকটি গাড়ির দাম ৬৫ লাখ টাকা থেকে শুরু করে দেড় কোটি টাকা পর্যন্ত। এখানে বুলেটপ্রুফ গাড়িও রাখা আছে। বিক্রেতারা জানালেন, বছরে ৪০টির মতো মার্সিডিজ বিক্রি হয়।\r\nনতুন মডেলের নিশান জিপের দাম ২০ লাখ থেকে ৫০ লাখ টাকা। এদের প্রাইভেটকারের দামও ২১ লাখের বেশি। এই দামে গেল বছর তারা ৬৩০টি গাড়ি বিক্রি করেছে।  ল্যান্ডরোভার বিক্রি করে মাল্টিড্রাইভ লিমিটেড। তাদের শোরুমে একেকটি গাড়ির দাম ২৯ লাখ থেকে শুরু করে সোয়া কোটি টাকা পর্যন্ত।\r\nনাভানার কর্মকর্তারা বললেন, টয়োটা বিভিন্ন ব্রান্ডের মধ্যে টয়োটা ক্রাউনের দাম প্রায় ৫২ লাখ টাকা, বছরে বিক্রি হয় পাঁচ-ছয়টি করে। দেশে সংযোজিত প্রাডো জিপের দাম ২২ লাখ টাকা। জাপান থেকে আনলে পড়ে ৪৬ লাখ। ল্যান্ডক্রুজার বিক্রি হয় ৬০ লাখ টাকায়।\r\nসুইডেনের প্রতিষ্ঠান ভলভোর গাড়ি আমদানি করে শিকদার গ্রুপ। দাম ২২ লাখ থেকে সোয়া কোটি টাকা। জিপের দাম ৭০ লাখ টাকা। বিক্রেতারা বললেন, এক বছরে তারা ১০০টির মতো গাড়ি বিক্রি করেছেন। ফিয়াটের বিক্রেতা এ অ্যান্ড এ মোটরস এখন আলফা রোমিও বিক্রি করছে। চারটি গাড়ি আনতে না আনতেই বিক্রি হয়ে গেছে। গাড়িগুলোর দাম ২৪ থেকে ৪০ লাখ টাকা পর্যন্ত।\r\nতবে সবচেয়ে দামি গাড়ি পাওয়া যাবে বিএমডব্লিউর শোরুমে। শোরুমে রাখা বিএমডব্লিউর বিভিন্ন মডেলের গাড়ির দাম ৪৬ লাখ টাকা থেকে শুরু করে ২ কোটি টাকা পর্যন্ত। বিএমডব্লিউর সেলস অফিসার আনিসুর রহমান খান জানালেন, তাদের ১ কোটি টাকার বেশি দামের গাড়ি বিক্রি হয়েছে সাত-আটটি। এ দেশের বিত্তবানরাই এসব কিনেছেন।\r\nগাড়ি বিক্রেতা প্রতিষ্ঠানগুলোর হিসাব অনুযায়ী দেশে এখন রেজিস্ট্রেশনকৃত গাড়ির সংখ্যা প্রায় ৬ লাখ। এর মধ্যে প্রাইভেটকার রয়েছে ৯৭ হাজার। জিপ ও মাইক্রোবাসের সংখ্যা ৪২ হাজার। প্রতি বছর গড়ে ১০ হাজার জিপ ও প্রাইভেটকার বিক্রি হচ্ছে। অবশ্য এই তথ্য দেওয়া হয়েছে ১৯৯৩ থেকে ২০০১ সালের গড় হিসাব ধরে। বাংলাদেশ অটোমোবাইল ডিস্ট্রিবিউটরস অ্যাসোসিয়েশনের এক কর্তা বললেন, নতুন গাড়ি কেনার দিকে ক্রেতাদের ঝোঁক বাড়ছে।\r\n","status":true,"publishDate":{"$date":{"$numberLong":"1105812000000"}},"createdAt":{"$date":{"$numberLong":"1748781387122"}},"__v":{"$numberInt":"0"}}
{"_id":{"$oid":"683c4a30082f1e9564eb5f5b"},"image":"image-1748781616307.webp","title":"গত ৬ বছরে ১৪ বোমা-গ্রেনেড  হামলার তদন্তে অগ্রগতি নেই ","description":"চার বছর আগে রাজধানী ঢাকার কেন্দ্রস্থল পল্টন ময়দানে বাংলাদেশের কমিউনিস্ট পার্টির (সিপিবি) সমাবেশে বোমা হামলার ঘটনায় আদালতে চূড়ান্ত প্রতিবেদন পেশ করেছে পুলিশ। অর্থাৎ মামলাটির মৃত্যু হয়েছে। প্রায় এক বছর আগে জমা দেওয়া এই চূড়ান্ত প্রতিবেদন সম›র্কে এমনকি সিপিবি নেতারাও কিছু জানেন না। আগামী বৃহস›তিবার সিপিবি সমাবেশে বোমা হামলার চতুর্থবার্ষিকী। ২০০১ সালে এ নৃশংস সন্ত্রাসের ঘটনায় পাঁচজন নিহত হয়েছিলেন আর আহত হয়েছিলেন অর্ধশতাধিক মানুষ। \r\nএ ঘটনার অনুসন্ধান করতে গিয়ে আরো চাঞ্চল্যকর তথ্য পাওয়া গেছে। দেশের বিভিন্ন স্থানে গত প্রায় ছয় বছরে সংঘটিত ১৪টি বোমা হামলা মামলার তদন্তে একটিতেও তেমন অগ্রগতি নেই। এরই মধ্যে গত শুক্রবার রাতে আবার বোমা হামলা হয় বগুড়া ও নাটোরের যাত্রাপালা অনুষ্ঠানে ও মেলায়। এতে দুজন নিহত ও ৭০ জন আহত হয়েছেন। \r\nখোঁজ নিয়ে জানা গেছে, আলোচিত মামলাগুলোর মধ্যে চূড়ান্ত প্রতিবেদন (ফাইনাল রিপোর্ট) দেওয়া হয়েছে তিনটি মামলায়। তিনটি মামলার তদন্ত থেমে গেছে। সাতটি মামলা সাক্ষীর অভাবে অপমৃত্যুর দিকে এগোচ্ছে। আর একমাত্র ব্রিটিশ হাইকমিশনার আনোয়ার চৌধুরীকে গ্রেনেড ছুড়ে হত্যা প্রচেষ্টা মামলার সামান্য অগ্রগতি হয়েছে বলে তদন্তকারীরা দাবি করছেন। \r\nইতিমধ্যে চূড়ান্ত প্রতিবেদন দেওয়া হয়েছে পল্টন ময়দানে সিপিবির সমাবেশে হামলা, সাতক্ষীরার সিনেমা হল ও সার্কাস প্যান্ডেলে হামলা এবং খুলনায় আহমদিয়া মসজিদে বোমা হামলা মামলায়। যশোরে উদীচী শিল্পীগোষ্ঠীর অনুষ্ঠানে হামলা, রমনা বটমূলের বর্ষবরণ অনুষ্ঠানে হামলা ও নারায়ণগঞ্জ আওয়ালী লীগ কার্যালয়ে বোমা হামলার তদন্ত তৎপরতা একেবারেই থেমে গেছে। এমনকি গত বছর আগস্টে বঙ্গবন্ধু এভিনিউয়ে আওয়ামী লীগের জনসভা ও শেখ হাসিনাকে হত্যার উদ্দেশ্যে গ্রেনেড হামলার ঘটনারও তদন্ত এগোচ্ছে না।\r\nবর্তমান জোট সরকারের আমলে এ পর্যন্ত আটটি নৃশংস বোমা হামলার ঘটনা ঘটেছে। এসব ঘটনায় মারা গেছেন ৫৯ জন। পর্যবেক্ষণে দেখা গেছে, বিপুল জনসমাগম হয় এমন স্থানে শক্তিশালী বোমা পেতে রেখে অথবা বোমা ও গ্রেনেড ছুড়ে সন্ত্রাস সৃষ্টির মাধ্যমে ব্যাপক প্রাণ সংহারের ঘটনা দেশে শুরু হয় ১৯৯৯ সালে যশোরে উদীচীর অনুষ্ঠানে হামলার মধ্য দিয়ে। এরপর গত রোববার পর্যন্ত ১৫টি হামলার ঘটনা ঘটেছে নানা সাংস্কৃতিক অনুষ্ঠানে, সিনেমা হলে, রাজনৈতিক দলের সমাবেশে, সংখ্যালঘু সম›্রদায়ের ধর্মীয় স্থানে। এসব হামলায় মারা গেছেন ১৩৪ জন, আহত হয়েছেন ৮৯৪ জন। কিন্তু এখন পর্যন্ত কোনো ঘটনায় প্রধান আসামি বা মূল হোতারা ধরা পড়েনি। \r\nসিপিবির সমাবেশে হামলায় সাক্ষী নেই : ২০০১ সালের ২০ জানুয়ারি রাজধানীর পল্টন ময়দানে সিপিবির সমাবেশে বোমা বিস্ফোরিত হয়। এ ঘটনা তদন্তের দায়িত্ব পায় সিআইডি। কিন্তু তারা ঘটনা প্রমাণ করার মতো কোনো সাক্ষী সংগ্রহ করতে পারেনি। এক বছর আগে এই মামলার চূড়ান্ত প্রতিবেদন দাখিল করা হয়। সিআইডির ইন্সপেক্টর সৈয়দ মোমিন হোসেন মামলাটি তদন্ত করেছিলেন। প্রথম আলোর প্রশ্নের জবাবে তিনি বলেন, বোমা হামলার ঘটনা সত্য হলেও চার্জশিট দেওয়ার মতো কোনো সাক্ষ্য আমরা পাইনি। এ কারণে বাধ্য হয়ে চূড়ান্ত প্রতিবেদন দাখিল করেছি। আদালতও সে প্রতিবেদন গ্রহণ করেছেন। \r\nসিপিবির সাধারণ সম্পাদক মুজাহিদুল ইসলাম সেলিম অবশ্য বলেন, তারা মামলার বাদী হলেও পুলিশ তাদের সঙ্গে কোনো যোগাযোগ করেনি। তারা তাদের মতো করে কাজ করেছে। মামলার পরিণতি সম্পর্কেও তিনি কিছুই জানেন না বলে প্রথম আলোকে জানান। \r\nসাতক্ষীরায় পর্যাপ্ত প্রমাণ মেলেনি : বর্তমান জোট সরকার ক্ষমতায় আসার পর প্রথম বড় ধরনের বোমা হামলার ঘটনা ঘটে সাতক্ষীরায় গুড়পুকুরের মেলায়। ২০০২ সালের ২৮ সেপ্টেম্বর এখানে সার্কাস প্যান্ডেল ও রক্সি সিনেমা হলে একই সঙ্গে বিস্ফোরিত বোমায় মারা যায় তিনজন, আহত হয় শতাধিক। থানা পুলিশের পর মামলার তদন্তভার পায় সিআইডি। সিআইডি ঘটনা তদন্ত শেষে আদালতে চূড়ান্ত প্রতিবেদন দাখিল করে। আদালতে দাখিল করা প্রতিবেদনে বলা হয়, ঘটনা সত্য হলেও তা প্রমাণ করার মতো পর্যাপ্ত প্রমাণ মেলেনি। মূলত সাক্ষী না পাওয়ায় ওই মামলার চূড়ান্ত প্রতিবেদন দাখিল করা হয়।\r\nখুলনায়ও সাক্ষী নেই : যশোরে উদীচী হামলার পর খুলনায় আহমদিয়া সম্প্রদায়ের মসজিদে বোমা হামলার ঘটনা ঘটে। ১৯৯৯ সালের ৮ অক্টোবরের ওই হামলায় আটজন মারা যায়। সিআইডি মামলাটি তদন্ত শেষে একইভাবে চূড়ান্ত প্রতিবেদন দাখিল করে। এখানেও বলা হয় কোনো সাক্ষী মিলছে না।     \r\nআরো যেসব মামলার একই পরিণতি হতে যাচ্ছে : ২০০২ সালের ৭ ডিসেম্বর ময়মনসিংহের চারটি সিনেমা হলে বোমা হামলায় নিহত হন ১৮ জন। এ ঘটনায় চারটি মামলা হয়। ওইসব মামলার কোনো সাক্ষী পাচ্ছে না সিআইডি। মামলাগুলোর চূড়ান্ত প্রতিবেদন দেওয়ার প্রস্ত্ততি শুরু হয়েছে। ২০০৩ সালে টাঙ্গাইলের সখীপুর থানার দারিয়াপুর পাহাড়ে একটি মেলায় বোমা বিস্ফোরণে সাতজন নিহত হন। তারও কোনো সাক্ষী মিলছে না। ২০০৪ সালের ১২ জানুয়ারি সিলেট শাহজালালের মাজারে ওরসের সময় বোমা হামলায় মারা যান পাঁচজন, আহত হন ৫০ জনের বেশি। ব্রিটিশ হাইকমিশনারকে হত্যা প্রচেষ্টার চার মাস আগে এ ঘটনা ঘটে। সিআইডি শুরু থেকেই মামলাটি তদন্ত করে। তারা এখন বলছেন, এই মামলায়ও কোনো সাক্ষী পাওয়া যাচ্ছে না। গোপালগঞ্জের বানিয়ারচর গির্জায় প্রার্থনা অনুষ্ঠানে বোমা হামলায় মারা যান ১০ জন। ২৬ জন আহত হয়েছিলেন ওই ঘটনায়। এখন এ ঘটনারও চূড়ান্ত প্রতিবেদন দাখিল করা হচ্ছে বলে পুলিশ সূত্রে জানা গেছে। একইভাবে চূড়ান্ত প্রতিবেদন দাখিল করা হচ্ছে বাগেরহাটের কলেজ মাঠে বোমা হামলা মামলারও।\r\nকার্যক্রম থেমে গেছে যেসব মামলার : বর্তমান সরকার ক্ষমতায় আসার পর যশোরে উদীচীর সমাবেশ ও রমনা বটমূলে ছায়ানটের বর্ষবরণ অনুষ্ঠানে বোমা মামলার কার্যক্রম থেমে গেছে। এর মধ্যে উদীচীর ঘটনায় সরকারের পরিবেশ ও বনমন্ত্রী তরিকুল ইসলামকে অভিযুক্ত করা হলে পরে তিনি উচ্চ আদালত থেকে অব্যাহতি পান। দ্বিতীয় দফায় সম্পূরক চার্জশিট দেওয়া হলেও মামলার কার্যক্রম থেমে গেছে। একইভাবে রমনা বটমূলে বোমা মামলার কার্যক্রমও বন্ধ রয়েছে। এখন এই মামলার ভবিষ্যৎ কী তা তদন্তকারী কর্মকর্তাও বলতে পারেননি।   \r\nব্রিটিশ হাইকমিশনার হত্যা চেষ্টা মামলায় অগ্রগতি দাবি : ঢাকায় ব্রিটিশ হাইকমিশনার আনোয়ার চৌধুরীকে হত্যার জন্য তার ওপর গ্রেনেড হামলা হয়েছিল ২০০৪ সালের ২১ মে। সিলেটে হজরত শাহজালাল (রঃ)-এর মাজারে এ হামলা চালায় অজ্ঞাত দুষ্কৃতকারীরা। ছুড়ে দেওয়া গ্রেনেড বিস্ফোরণে মারা যান তিনজন, আহত হন ৭০ জন। আহত হয়ে প্রাণে রক্ষা পান আনোয়ার চৌধুরী। সিআইডির এএসপি মুন্সি আতিকুর রহমান মামলাটি তদন্ত করছেন। তবে মামলা সম্পর্কে তিনি কোনো কিছু বলতে অস্বীকৃতি জানান। সিআইডির একাধিক সূত্র জানান, তারা ইতিমধ্যে হামলাকারীকে শনাক্ত করেছেন। যে দুজন ঘটনার সঙ্গে জড়িত তাদের ধরতে পুলিশের পাশাপাশি র‌্যাবও অভিযান চালিয়েছে। সিআইডি নিশ্চিত হয়েছে, হামলাকারীদের লক্ষ্য ছিল ব্রিটিশ হাইকমিশনার। ওই ঘটনা তদন্তে ব্রিটিশ পুলিশ ‘স্কটল্যান্ড ইয়ার্ডের’ তদন্তও কোনো কাজে আসছে না বলে জানিয়েছে সিআইডি। \r\nআওয়ামী লীগের সমাবেশে গ্রেনেড হামলা : ২০০৪ সালের ২১ আগস্ট বঙ্গবন্ধু এভিনিউয়ে আওয়ামী লীগের সমাবেশে স্মরণকালের সবচেয়ে বড় সন্ত্রাসী হামলা হয়। সুপরিকল্পিত ওই গ্রেনেড হামলার ঘটনায় মারা যান ২০ জন। আহত হন আড়াই শতাধিক মানুষ। দেশে-বিদেশে আলোচিত এই মামলা তদন্তে আসে ইন্টারপোল ও এফবিআই। সিআইডির ঢাকা জোনের এসএস রুহুল আমীন জানিয়েছেন, ইন্টারপোল ও এফবিআই এখন পর্যন্ত কোনো প্রতিবেদন দেয়নি। সিআইডির অন্য সূত্র জানায়, ওই ঘটনায় ১১ জনকে গ্রেপ্তার করা হয়েছিল। তবে মূল আসামিরা সবাই ভারতে পালিয়ে যায়। পলাতকদের তালিকায় বাড্ডার মুকুলের নাম রয়েছে। সিআইডি মনে করছে, ওই হামলায় ১৩ থেকে ১৫ জন জড়িত ছিল। যাদের বেশির ভাগই আনাড়ি। তাদের কাছে ১৩টি গ্রেনেড ছিল। যার মধ্যে আটটি বিস্ফোরিত হয়েছে ও পাঁচটি উদ্ধার করা হয়। ঢাকা কেন্দ্রীয় কারাগারে পাওয়া গ্রেনেড সম›র্কে তারা বলেছেন, সবার দৃষ্টি ভিন্ন খাতে নিয়ে যেতে কারাগারে গ্রেনেড রাখা হয়।\r\nঅন্যদিকে ২০০৩ সালের ১৩ ফেব্রুয়ারি দিনাজপুরের ছোট গুড়গোলায় জামায়াতুল মুজাহিদিন নামের একটি ইসলামি সংগঠনের সদস্যদের মেসে বোমা বিস্ফোরণে দুজন নিহত হয়। আহত হয় ৯ জন। বিস্ফোরণের সময় আহত-নিহতরা সেখানে বোমা বানাচ্ছিল বলে প্রত্যক্ষদর্শীরা জানিয়েছেন। পুলিশ ঘটনাস্থল থেকে দুটি রিভলবার উদ্ধার করে। কিন্তু সাক্ষ্য ও প্রমাণের অভাবে সে মামলার সব আসামি আদালত থেকে খালাস পেয়ে যায়।\r\nপুলিশের একাধিক সূত্র প্রথম আলোর কাছে স্বীকার করেছে, মূলত তদন্তকাজে রাজনৈতিক হস্তক্ষেপের কারণেই পুলিশ এসব মামলা তদন্তে ঘটনার গভীরে যেতে পারেনি। যে সরকারের সময়েই এই ঘটনা ঘটুক না কেন, সব সময়ই রাজনৈতিক প্রতিপক্ষকে ঘায়েল করার উদ্দেশ্যে পুলিশের তদন্তকে ব্যবহার করা হয়েছে। \r\n","status":true,"publishDate":{"$date":{"$numberLong":"1105898400000"}},"createdAt":{"$date":{"$numberLong":"1748781616311"}},"__v":{"$numberInt":"0"}}
{"_id":{"$oid":"683c4ade082f1e9564eb5f78"},"image":"image-1748781790548.webp","title":"রাজধানীর কোরবানির হাটে উটের পর এসেছে দুম্বা ঢাকায় গরু আনার পথে পথে চাঁদাবাজি","description":"চুয়াডাঙ্গা থেকে এক ট্রাক গরু ঢাকায় আনতে জীবননগর থানাকে দিতে হয় ১০০ টাকা, চুয়াডাঙ্গার লাইনম্যানকে ২০০ টাকা, ঝিনাইদহের নতুন বাসস্ট্যান্ডের পেট্রলপামে›র কাছে পুলিশকে দিতে হয় ৬০০ টাকা, হাটগোপালপুর পুলিশ নেয় ১০০ টাকা, মাগুরা মোড়ে লাইনম্যান ৬০০ টাকা, কানাইপুরের টহল পুলিশ ১০০ টাকা, ফরিদপুর মোড়ে পুলিশ নেয় ১০০ টাকা, রাজবাড়ী মোড়ে ৩০০ টাকা। তার আগে মহেষপুর পুলিশকে দিতে হয় গাড়িপ্রতি ২ হাজার টাকা। মোট ৪ হাজার ১০০ টাকা। এক নিঃশ্বাসে চাঁদার এই হিসাব দিলেন চুয়াডাঙ্গার গরুর ব্যাপারী আসাদুল ইসলাম। তার কাছে প্রশ্ন ছিল চুয়াডাঙ্গা থেকে এক ট্রাক গরু গাবতলীতে আনতে কত টাকা চাঁদা দিতে হয়।\r\nরাজধানীর ভেতরে কোরবানির পশুর বাজার না জমলেও গাবতলীর পাইকারি বাজারে কেনাবেচার কমতি নেই। তবে বেশির ভাগ কেনাবেচা হচ্ছে পাইকারি ব্যবসায়ীদের মধ্যে। তারা এাখন থেকে পশু কিনে নিয়ে যাচ্ছেন দেশের বিভিন্ন বাজারে। খুচরা ক্রেতারা এখনো বাজারে নামেননি। এ বছর গরুর পাশাপাশি পুরোদমে বিক্রি হচ্ছে উট ও মহিষ। গতকাল এর সঙ্গে যোগ হয়েছে দুম্বা। কুষ্টিয়ার শান্তু ব্যাপারী দুম্বা এনেছেন পাঁচটি। এর মধ্যে বড়টির ওজন সাড়ে ৩ মণ। দাম হাঁকছেন ১ লাখ ৯০ হাজার টাকা। একজন এসে ১ লাখ ২০ হাজার টাকা বলে গেছেন।         \r\nগাবতলী গরু হাট ব্যবসায়ী সমিতির সভাপতি মজিবর রহমান বলেন, এখন প্রতিদিন গড়ে ৩০০ থেকে ৩৫০ পশুবোঝাই ট্রাক আসছে ঢাকায়। দেশের উত্তর সীমান্তের ১৬টি করিডর থেকে এসব ট্রাকবোঝাই করা হচ্ছে। একেকটি ট্রাকে গড়ে ১৫টি করে পশু বোঝাই করা হয়। প্রতিদিন বিক্রি শেষে ২০ থেকে ২৫ হাজার পশু মজুদ থাকছে। গত কয়েক বছর ধরে কোরবানির পশুর তালিকায় ঊট এলেও দু বছর আগে একটি উট বিক্রি হয়েছে ছোটখাটো গরুর দামে। কিন্তু গেল বছর উটের বাজার ভালো যাওয়ায় এবার ৮-৯ জন ব্যবসায়ী উট আমদানি করেছেন সুলতানগঞ্জ, বুলনপুর ও মিরগঞ্জ করিডর দিয়ে। ভারতে ৫-৬ হাজার রুপিতে (৮-৯ হাজার টাকা) কেনা উট ঢাকায় বিক্রি হয় ৩০-৩৫ হাজার টাকায়। উটের জন্য শুল্ক দিতে হয় মাত্র ৫০০ টাকা। উট ছাড়া মহিষও আসছে। নগরবাড়ীর ব্যাপারী বারেক জানান, ৪২টি ঊটের মধ্যে ২৬টি বিক্রি হয়ে গেছে। এখন সব ব্যাপারীর আরো ৭০টি উট বাজারে আছে। মঙ্গলবার সর্বোচ্চ ১ লাখ ৪০ হাজার টাকা দামে গরু বিক্রি হয়েছে। এখন ওহাব ব্যাপারী একটি গরুর দাম হাঁকছেন ২ লাখ ৪০ হাজার টাকা।     \r\n তিনি বললেন, এবার গাবতলী হাটে চাঁদাবাজি নেই, তবে পশুভর্তি ট্রাক ঢাকায় আসার পথে ঘাটে ঘাটে চাঁদা দিতে হচ্ছে। বেশির ভাগ চাঁদার ঘটনা হচ্ছে রাজধানীর বাইরে। রাজধানীতে র‌্যাবের কড়া পাহারা থাকায় চাঁদাবাজরা ঘেঁষতে পারছে না। নওগাঁর ব্যবসায়ী রতন বললেন, সুলতানগঞ্জ করিডর থেকে এক ট্রাক গরু ঢাকায় আনতে ট্রাকপ্রতি খরচ হচ্ছে কমপক্ষে দেড় হাজার টাকা। দিনাজপুর থেকে আনতে হলে তার পরিমাণ বাড়বে। তবে কুষ্টিয়া, ঝিনাইদহ ও চুয়াডাঙ্গার ব্যবসায়ীদের চাঁদা দিতে হয় আরো বেশি।\r\nকুষ্টিয়ার ব্যবসায়ী আলম বলেন, র‌্যাব পশুবাহী ট্রাকগুলো সীমান্ত থেকে পাহারা দিয়ে গন্তব্যে পৌঁছে দেবে বলে স্বরাষ্ট্র মন্ত্রণালয় যে সিদ্ধান্ত নিয়েছে তার কোনো সুফল মেলেনি। এ কারণে পথে পথে চাঁদাবাজি হচ্ছে। চাঁদার কারণে পশুর দাম বেড়ে যাচ্ছে। তিনি বলেন, এবার সরবরাহে কমতি নেই। কিন্তু চাঁদার কারণে দাম কম রাখা যাচ্ছে না। \r\nর‌্যাবের অতিরিক্তি মহাপরিচালক কর্নেল চৌধুরী ফজলুল বারী প্রথম আলোকে বলেন, ট্রাকগুলো একেক সময় একেক স্থান থেকে বোঝাই হচ্ছে। ফলে পাহারা দেওয়া কঠিন কাজ। তারপরও আজ থেকে এ ব্যবস্থা কার্যকর করা হচ্ছে। র‌্যাবের পাশাপাশি চিতা-কোবরারও ৩০টি টিম নামছে ঢাকায়। এরা ঈদ পর্যন্ত গরুর হাটে থাকবে।\r\n","status":true,"publishDate":{"$date":{"$numberLong":"1108749600000"}},"createdAt":{"$date":{"$numberLong":"1748781790552"}},"__v":{"$numberInt":"0"}}
{"_id":{"$oid":"683c5525082f1e9564eb5f88"},"image":"image-1748784421535.webp","title":"২২ বছর পলাতক এক বিএনপি নেতার ফাসির দণ্ড মওকুফ","description":"২২ বছর পলাতক থাকা ফাঁসির আসামি মহিউদ্দিন জিন্টু আত্মসমর্পণের ১০ দিনের মাথায় ক্ষমা পেয়েছেন! জোড়া খুনের মামলায় অভিযুক্ত এই আসামির সাজা রাষ্ট্রপতি অধ্যাপক ড. ইয়াজউদ্দিন আহম্মেদ অতি দ্রুততার সঙ্গে মওকুফ করে দিলে গত ১৩ জানুয়ারি তিনি কারাগার থেকে মুক্তি পান। সুইডেন প্রবাসী জিন্টু ঢাকা মহানগর যুবদলের প্রতিষ্ঠাতা সহসভাপতি ও বর্তমানে বিএনপি সুইডেন শাখার সভাপতি। \r\nঢাকা কেন্দ্রীয় কারাগার সূত্র জানায়, গত ৩ জানুয়ারি সোমবার ডেমরার আঃ খালেক রানা ও ফিরোজ আল মামুন হত্যা মামলার মৃত্যুদণ্ডপ্রাপ্ত আসামি জিন্টু ওরফে মহিউদ্দিন ঢাকা মহানগর দায়রা জজ আদালতে আত্মসমর্পণ করেন। বিচারক মতিউর রহমান তাকে কারাগারে পাঠানোর নির্দেশ দেন। সেই সঙ্গে আসামির ক্ষমা প্রার্থনার আবেদনটি সরকারের যথাযথ কতৃ‌র্পক্ষের কাছে পাঠাতে কারা-কর্তৃপক্ষকে নির্দেশ দেন। তবে ঢাকা কেন্দ্রীয় কারাগারের জেলার কামরুল ইসলাম বলেছেন, আসামির ক্ষমা প্রার্থনার আবেদনটি তাদের মাধ্যমে পাঠানো হয়নি। আসামিপক্ষ নিজেরাই আবেদনটি স্বরাষ্ট্র মন্ত্রণালয়ের মাধ্যমে রাষ্ট্রপতির কাছে পাঠিয়েছিলেন।\r\nঘটনার বিবরণে জানা যায়, ১৯৮২ সালের ২৫ জানুয়ারি সূত্রাপুরের ব্যবসায়ী আঃ খালেক রানা ও ফিরোজ আল মামুন খুন হন। সে সময়ের আলোচিত সন্ত্রাসী গালকাটা কামাল ও তার সহযোগীরা ব্যবসায়ী দুজনকে বাসা থেকে ডেকে নিয়ে হত্যার পর লাশ গুম করে। ডেমরা থানা পুলিশ কয়েক দিন পরে লাশ দুটি উদ্ধার করে।\r\nএ ব্যাপারে নিহত রানার স্ত্রী নিলুফার ইয়াসমিন বাদী হয়ে ডেমরা থানায় একটি হত্যা মামলা [নম্বর ৪৯ (১) ৮২] দায়ের করেন। থানা পুলিশ এই মামলা তদন্ত শেষে শীর্ষ সন্ত্রাসী গালকাটা কামালসহ চারজনের বিরুদ্ধে আদালতে চার্জশিট দাখিল করে। তবে আসামি মহিউদ্দিন জিন্টুর নাম অন্তভু‌র্ক্ত করা হয় সম›ূরক চার্জশিটের মাধ্যমে। মামলার আরেক আসামি ছিলেন এইচ এম এরশাদের মন্ত্রী রুহুল আমীন হাওলাদার। \r\nআদালতের নথি থেকে জানা যায়, তৎকালীন সামরিক আদালত-১-এ এই হত্যা মামলাটির বিচার হয়। রায় ঘোষণা হয় ১৯৮২ সালের ২০ জুলাই। রায়ে তৎকালীন শীর্ষ সন্ত্রাসী গালকাটা কামাল, তার দুই সহযোগী শহীদ হোসেন ও আবুল কাসেমের সঙ্গে মহিউদ্দিন জিন্টুর ফাঁসির আদেশ দেওয়া হয়। গালকাটা কামাল তখন গ্রেপ্তার থাকায় তার ফাঁসির আদেশ কার্যকর হয় এর কিছুদিন পরেই। অন্য তিন আসামি তখন থেকেই পলাতক ছিল। পলাতকদের অন্যতম মহিউদ্দিন জিন্টু। \r\nগত ৩ জানুয়ারি মহিউদ্দিন জিন্টু আত্মসমর্পণ করে আদালতকে বলেন, তার অনুপস্থিতিতে রায় ঘোষণা করায় তিনি মানসম্মানের ভয়ে দীর্ঘদিন আত্মগোপন করে ছিলেন। প্রয়াত রাষ্ট্রপতি জিয়াউর রহমানের আদর্শে অনুপ্রাণিত হয়ে বিএনপিতে যোগ দিয়েছিলেন বলে তিনি আদালতে উল্লেখ করে। জিন্টু বলেন, জিয়ার নির্মম হত্যাকাণ্ডের পর রাজনৈতিক পট পরিবর্তন হয়। তখন তিনি রাজনৈতিক প্রতিহিংসার শিকার হন এবং মিথ্যাভাবে তাকে হত্যা মামলায় জড়িয়ে ফাঁসির আদেশ দেওয়া হয়।\r\nআত্মসমর্পণের পর আদালতের নির্দেশে তাকে রাখা হয় ঢাকা কেন্দ্রীয় কারাগারের কনডেম সেলে। গত ১৩ জানুয়ারি তার আবেদন রাষ্ট্রপতি গ্রহণ করে সাজা মওকুফ করে দেন। সে দিনই স্বরাষ্ট্র মন্ত্রণালয়ের জেল-২ শাখা থেকে তার মুক্তির আদেশ আসে কারাগারে। বিকেলের দিকে কারাগার থেকে বেরিয়ে আসেন জিন্টু। \r\nসৌভাগ্যবান জিন্টুর বাবার নাম মরহুম শহীদুল্লাহ। তারা পুরান ঢাকার গেন্ডারিয়া এলাকার ৩৫/২ ডিস্ট্রিলারি রোডের বাসিন্দা। তবে আদিবাস শরীয়তপুরে। পাঁচ ভাইয়ের মধ্যে জিন্টু দ্বিতীয়। আদালতে তিনি যে আবেদন জমা দেন, তাতে নিজেকে ঢাকা মহানগর যুবদলের প্রতিষ্ঠাতা সিনিয়র সহসভাপতি বলে উল্লেখ করেন। জিন্টু বর্তমানে সুইডেন প্রবাসী এবং সুইডেন শাখা বিএনপির সভাপতি। সুইডেনে ‘পায়েল’ নামে তার একটি রেস্টুরেন্ট আছে। প্রবাসী জিন্টু সেখানে রাজনৈতিক আশ্রয় নিয়ে বৈধভাবে বসবাসের অনুমতিও লাভ করেছেন। সুইডেনে তার স্ত্রী ও একমাত্র ছেলে জিসান বাস করে। ১৯৯২ সালে তিনি পলাতক থাকা অবস্থায় টেলিফোনে ঢাকায় বিয়ে করেন। \r\nফাঁসির আদেশ থেকে মুক্তি পাওয়ার পর জিন্টু ওঠেন তাদের ডিস্ট্রিলারি রোডের বাড়িতে। এখন সেখানে সচরাচর কারো সঙ্গে দেখা-সাক্ষাৎ করছেন না। অনেক চেষ্টার পর ঈদুল আজহার আগে জিন্টু এ প্রতিবেদকের সঙ্গে কথা বলতে রাজি হন। তিনি বলেন, ১৯৮২ সালে বিচারপতি আবদুস সাত্তার সরকারের পতনের পর বিএনপি নেতাদের পরামর্শে তিনি দেশ ছেড়ে ভারতে পালিয়ে যান। সেখানে কংগ্রেস নেতা সুলতান আহমেদের আশ্রয়ে তিন বছর কাটান। ভারতে অবস্থানের সময় তিনি গোপনে ভারতীয় পাসপোর্টও জোগাড় করেন। সেই পাসপোর্টে ভিসা নিয়ে চুপিসারে জাপান চলে যান। \r\nজিন্টু জানান, ভারত ত্যাগের পর তার ভারতীয় পাসপোর্ট করার বিষয়টি সেখানকার গোয়েন্দা সংস্থার লোকজন জেনে যায়। তারা তাকে গ্রেপ্তারের জন্য ইন্টারপোলের কাছে নোটিশ পাঠায়। জাপানের টোকিওতে ইন্টারপোল তাকে আটক করে জেরা করলে তিনি রাজনৈতিক আশ্রয় প্রার্থনা করেন। কিন্তু জাপান তাকে আশ্রয় না দিয়ে তৃতীয় কোনো দেশে যাওয়ার পরামর্শ দেয়। টোকিওতে বসে একই সঙ্গে তিনি কানাডা ও সুইডেনের ভিসা নেন। কিন্তু ঢাকা থেকে এক বিএনপি নেতা চিঠি দিয়ে তাকে কানাডায় না গিয়ে সুইডেনে যাওয়ার পরামর্শ দেন। এরপর থেকে তিনি সুইডেনে বাস করছেন। এবার দেশে আসার আগেও বিএনপি নেতাদের সঙ্গে তিনি যোগাযোগ করেন। তাদের সঙ্গে কথা বলে আত্মসমর্পণের তিন দিন আগে ঢাকায় আসেন। তবে ফেরারি থাকা অবস্থায় ২২ বছরে একবারও দেশে আসেননি বলে জিন্টু জানান। মাঝে দুবার ভারতে এসেছিলেন, পরিবারের লোকজন সেখানে গিয়ে তার সঙ্গে দেখা করেন। \r\nএই প্রতিবেদকের সঙ্গে আলাপকালে জিন্টুর বড় ভাই মিন্টু ও তার মা পাশে বসেছিলেন। তিনি এক মন্ত্রী ও বিএনপিপন্থি এক আইনজীবীর নাম করে বলেন, ওই ভাইয়ের পরামর্শমতো সবকিছু করা হয়েছে। উচ্চ পর্যায়ে তদবিরের কাজটিও তারাই করেছেন।\r\n","status":true,"publishDate":{"$date":{"$numberLong":"1107194400000"}},"createdAt":{"$date":{"$numberLong":"1748784421540"}},"__v":{"$numberInt":"0"}}
{"_id":{"$oid":"683c6e51082f1e9564eb5f99"},"image":"image-1748790865627.webp","title":"শীর্ষ সন্ত্রাসী কালা জাহাঙ্গীর নিহত হয়েছে?","description":"রাজধানীর শীর্ষ সন্ত্রাসী কালা জাহাঙ্গীর নিহত হয়েছে বলে দাবি করেছেন তার মা ঢাকার একটি স্কুলের শিক্ষিকা পেয়ারা বেগম। তিনি বলেছেন, ২০০৩ সালের ১৫ ডিসেম্বর গুলিতে তার মৃত্যু হয়েছে। তিনি নিজে সন্তানের লাশ শনাক্ত করেছেন। \r\nশীর্ষ সন্ত্রাসী জাহাঙ্গীর ফেরদৌস ওরফে কালা জাহাঙ্গীরের মৃত্যু নিয়ে নানা গুজব ছড়িয়ে রয়েছে চারদিকে। বিভিন্ন মহল থেকে বলা হয়, কালা জাহাঙ্গীরকে আড়াল করার জন্য এসব রটানো হচ্ছে। কেউ কেউ মনে করেন, সে বিদেশে আছে। কালা জাহাঙ্গীর নিহত হয়েছে বলে তার মা র‌্যাবের কাছে স্বেচ্ছায় খবর দিলে বিষয়টি নিয়ে নতুন করে খোঁজখবর শুরু হয়। \r\n র‌্যাব ফোর্সেস ব্যাটালিয়নের সূত্র বলেছে, কয়েক দিন আগে কালা জাহাঙ্গীরের মা পেয়ারা বেগম, তার ভাই ক্যাপ্টেন (অবঃ) আলমগীর ফেরদৌস ও আলমগীরের স্ত্রী র‌্যাব সদর দপ্তরে আসেন। তারা র‌্যাব কর্মকর্তাদের জানান, কালা জাহাঙ্গীর এক বছর আগে নিহত হয়েছে। তাদের ধারণা, নিজের দলের লোকেরাই তাকে খুন করেছে। তবে র‌্যাব বিষয়টি পুরোপুরি আস্থায় না নিয়ে এটি কালা জাহাঙ্গীরকে আড়াল করার কৌশল কি না, তা খতিয়ে দেখছে। র‌্যাবের মহাপরিচালক আনোয়ারুল ইকবাল প্রথম আলোকে বলেন, তারাও এমন কথা শুনেছেন। এসব যাচাই করে দেখা হচ্ছে।\r\n কালা জাহাঙ্গীরের মৃত্যুর খবর পুলিশ কর্মকর্তাদেরও কানে আসে। ঘটনার সময় সিআইডির ডিআইজি ছিলেন ফররুখ আহমেদ। বর্তমানে তিনি ঢাকা রেঞ্জের ডিআইজি। গতকাল তিনি প্রথম আলোকে বলেন, তার একাধিক সোর্স জানিয়েছে, ওই সময়ে কেরানীগঞ্জ এলাকায় বুড়িগঙ্গা ব্রিজের আশপাশে গুলিতে কালা জাহাঙ্গীর আহত হয়েছে। দলের লোকজন তার চিকিৎসার জন্য নিয়ে আসে গুলশানের একটি ক্লিনিকে। পুলিশ এ খবর পেয়ে ক্লিনিকে অভিযান চালায়। কিন্তু পুলিশের উপস্থিতি টের পেয়ে আগেই তাকে সরিয়ে ফেলা হয়। এরপর তার আর কোনো খোঁজ মেলেনি। এমনকি সেই থেকে তার কোনো তৎপরতাও লক্ষ করা যায়নি। \r\n কালা জাহাঙ্গীরের মায়ের সঙ্গে এ প্রতিবেদকের কথা হয় তাদের ইব্রাহিমপুরের বাড়িতে। কালা জাহাঙ্গীরের একমাত্র বোন রুমা মায়ের সঙ্গেই থাকেন। গত রোববার সকালে কথা বলার সময় কালা জাহাঙ্গীরের ভাই ক্যাপ্টেন আলমগীর ফেরদৌস পাশে ছিলেন। ক্যাপ্টেন আলমগীর সমরতি সেনাবাহিনী থেকে চাকরিচ্যুত হয়েছেন। তবে তিনি কী অভিযোগে চাকরিচ্যুত হয়েছেন, তা জানা যায়নি।\r\nপেয়ারা বেগম জানান, ২০০৩ সালের ১৫ ডিসেম্বর তার সন্তান খুন হয়েছে। লাশ দেখার ঘটনা উল্লেখ করে তিনি বলেন, ওই দিন ছিল সোমবার। রাত ১০টার দিকে তাদের ইব্রাহিমপুরের বাসায় তিন-চারজন সাদা পোশাকের লোক আসে। জাহাঙ্গীরের বাবা অবসরপ্রাপ্ত স্কুলশিক্ষক তখন বেঁচে ছিলেন। বাড়িতে আসা লোকজন নিজেদের পুলিশ পরিচয় দিয়ে বলে, তাদের সঙ্গে গিয়ে একটি লাশ শনাক্ত করতে হবে। তিনি বলেন, এর আগে ডিবি ও থানা পুলিশের সঙ্গে তাকে দুবার এভাবে লাশ শনাক্ত করতে যেতে হয়। যে কারণে ঘটনাটিকে তিনি স্বাভাবিকভাবে নিয়েছিলেন। বাসায় আসা লোকজন তাকে নিয়ে একটি গাড়িতে তোলে, গাড়িটি একটি হোটেলের পেছনে গিয়ে থামে। সেখানে গাড়ি বদল করে তোলে একটি মাইক্রোবাসে। মাইক্রোবাসটি একটি সরু রাস্তার কাছে গিয়ে থেমে যায়। জায়গাটি কোথায় তা তিনি চিনতে পারেননি। তবে সেখানে অনেকগুলো টিনশেড ঘর ছিল। পেয়ারা বেগম গাড়ি থেকে নামার সময় ওই গলির মুখে রক্তের দাগ লক্ষ করেন। যুবকরা একটি নির্জন স্থানে তাকে নিয়ে একটি লাশ শনাক্ত করতে বলে। তিনি লাশটি দেখে নিজের সন্তান বলে চিনতে পারেন। আরো নিশ্চিত হতে ডান হাতের জন্মদাগটি দেখাতে বলেন। পেয়ারা বেগম জানান, জাহাঙ্গীরের ডান হাতের ওপরে একটি নীলাভ জন্মদাগ রয়েছে। সেই দাগটি দেখে তিনি লাশটি কালা জাহাঙ্গীরের বলে জানালে যুবকরা তাকে দ্রুত নিয়ে গাড়িতে তোলে। তিনি বলেন, যুবকরা আবার তাকে বাড়ির গেটে নামিয়ে সাবধান করে দিয়ে বলে, এ নিয়ে কোনো বাড়াবাড়ি করলে সবার একই পরিণতি হবে। তারা নিজেদের পরিচয় নিশ্চিত করে জানায়, তারা পুলিশ নয়, কালা জাহাঙ্গীরের দলের লোক। তিনি জানান, এরপর তিনি আর কোনো কিছুই জানেন না। সন্ত্রাসীদের ভয়ে এ ঘটনা কাউকে বলেননি।\r\n সর্বশেষ তার বড় ছেলে আলমগীর ফেরদৌস সামরিক বাহিনী থেকে চাকরিচ্যুত হলে তিনি পুত্রের ওই সামরিক আদেশ পুনর্বিবেচনার জন্য সেনাপ্রধানের কাছে একটি আবেদন জানান। সেই আবেদনেও কালা জাহাঙ্গীর নিহত বলে উল্লেখ করেন। অবশ্য ওই আবেদনের ব্যাপারে সেনা সদর এখনো কোনো জবাব দেয়নি। \r\nএকাধিক সূত্র নিশ্চিত করেছে, রাজধানীর অপরাধ জগতে গত এক বছর ধরে কালা জাহাঙ্গীরের কোনো তৎপরতা নেই। তবে তার নামে চাঁদাবাজি অব্যাহত রয়েছে। সর্বশেষ র‌্যাবের অভিযানে নিহত সন্ত্রাসী পিচ্চি হান্নান জানিয়েছিল, কালা জাহাঙ্গীর মারা গেছে। তার সেকেন্ড ইন কমান্ড নিটেল মিরপুরে র‌্যাবের সঙ্গে ক্রসফায়ারে মারা যায়। তবে জাহাঙ্গীরের স্ত্রী সোনিয়া কোথায় আছে, কেউ জানাতে পারেনি। সোনিয়া ডিবির হাতে গ্রেপ্তার হয়ে ছাড়া পাওয়ার পর থেকে আত্মগোপন করে।\r\nউল্লেখ্য, রাজধানীর শীর্ষ সন্ত্রাসী কালা জাহাঙ্গীরকে গ্রেপ্তারের জন্য সরকার ইতিপূর্বে ১ লাখ টাকার পুরস্কার ঘোষণা করে। কিন্তু কেউ তাকে \r\nধরতে পারেনি।\r\n","status":true,"publishDate":{"$date":{"$numberLong":"1107799200000"}},"createdAt":{"$date":{"$numberLong":"1748790865630"}},"__v":{"$numberInt":"0"}}
{"_id":{"$oid":"683c6ea7082f1e9564eb5f9d"},"image":"image-1748790951342.webp","title":"মন্ত্রী ও সরকারি দলের নেতারা মামলা থেকে রেহাই পাচ্ছেন","description":"বর্তমান সরকারের মন্ত্রী-প্রতিমন্ত্রীসহ বিএনপির বেশ কয়েকজন নেতা তাদের বিরুদ্ধে দায়ের করা দুর্নীতির ১৭টি মামলা থেকে অব্যাহতি পেয়েছেন। তাদের বিরুদ্ধে আরো বেশ কয়েকটি মামলা হাইকোর্টে স্থগিত বা বাতিল হয়ে গেছে। ১৯৯১-৯৬ মেয়াদে ক্ষমতায় থাকার সময় সরকারি সম›ত্তি আত্মসাৎ ও তসরুপের অভিযোগে তাদের বিরুদ্ধে সাবেক আওয়ামী লীগ সরকারের আমলে দুর্নীতি দমন ব্যুরো এসব মামলা করেছিল। \r\nড্যান্ডি ডায়িংসংক্রান্ত দুর্নীতি মামলা থেকে বিএনপির সিনিয়র যুগ্ম মহাসচিব তারেক রহমান, সাংসদ মেজর (অবঃ) সাইদ এস্কান্দারসহ সবাই অব্যাহতি পেয়েছেন। গত ১০ ফেব্রুয়ারি ঢাকার বিভাগীয় বিশেষ জজ মোঃ রেজাউল করিম খান (চুন্নূ) তাদের অব্যাহতি দেন। \r\n১৯৯৬ সালের ১৬ সেপ্টেম্বর দুর্নীতি দমন ব্যুরো কর্মকর্তা এ কে এম ফিরোজ মিয়া বাদী হয়ে মতিঝিল থানায় মামলাটি দায়ের করেছিলেন। তাদের বিরুদ্ধে অভিযোগ ছিল, ১৯৯৩ সালে গাজীপুরের কোনাবাড়ির জমির মূল্য বেশি দেখিয়ে সোনালী ব্যাংক থেকে তারা ১৩ কোটি ১৫ লাখ টাকা ঋণ নেন। \r\nবর্তমান মেয়াদে ক্ষমতাসীন হওয়ার পর এয়ারবাস কেনা, পুলিশ নিয়োগ ও সরকারি টাকায় সেনানিবাসের নিজ বাড়ি সজ্জিত করার অভিযোগসংক্রান্ত দুর্নীতির তিন মামলা থেকে প্রধানমন্ত্রী বেগম খালেদা জিয়া অব্যাহতি পান। \r\nস্বাস্থ্যমন্ত্রী ড. খন্দকার মোশাররফ হোসেন ও পররাষ্ট্রমন্ত্রী এম মোরশেদ খান একটি করে, ঢাকার মেয়র সাদেক হোসেন খোকা দুটি, বাণিজ্যমন্ত্রী আলতাফ হোসেন চৌধুরী চারটি, বিএনপির যুগ্ম মহাসচিব গয়েশ্বর চন্দ্র রায় ও সাবেক গণপূর্তমন্ত্রী ব্যারিস্টার রফিকুল ইসলাম একটি করে এবং রেড ক্রিসেন্ট সোসাইটির সাবেক চেয়ারম্যান সৈয়দ শহীদুল হক জামাল দুটি দুর্নীতি মামলা থেকে রেহাই পান। \r\nসেনাশাসক এইচ এম এরশাদের মন্ত্রী থাকাকালে দুর্নীতির জন্য আওয়ামী লীগের আমলে ১৯৯৮ সালে দায়ের করা মামলা থেকে কাজী জাফর আহমেদ বর্তমান সরকারের আমলে অব্যাহতি পান।\r\nএ ছাড়া সাবেক পাটমন্ত্রী হান্নান শাহর বিরুদ্ধে দায়ের করা দুটি মামলা, সাবেক পানিসম›দমন্ত্রী মজিদ উল হকের একটি, সাবেক সাংসদ মাহবুবুল আলম তারার একটি, মেজর (অবঃ) মঞ্জুর কাদেরের বিরুদ্ধে ছয়টি, তারেক রহমানের বিরুদ্ধে আরো একটি মামলার কার্যক্রম আদালতের নির্দেশে স্থগিত রয়েছে। সাক্ষীর অভাবে পড়ে আছে আরো অনেক মামলা। \r\nদুর্নীতির মামলা পরিচালনার জন্য নিযুক্ত সে›শাল পিপি আনোয়ার জাহিদ ভূঁইয়াকে এ ব্যাপারে জিজ্ঞাসা করা হলে তিনি বলেন, বেশির ভাগ মামলা দায়ের করা হয়েছিল রাজনৈতিক প্রতিপক্ষকে ঘায়েল করার মানসিকতা নিয়ে। এ কারণে এসব মামলার কোনো গ্রহণযোগ্যতা নেই। তিনি বলেন, আওয়ামী লীগের অনেক নেতার বিরুদ্ধেও এমন অনেক অযৌক্তিক মামলা রয়েছে। এসব মামলা এমনিতেই আদালতে টিকবে না।  \r\nউল্লেখ্য, ক্ষমতায় আসার পর বর্তমান চারদলীয় জোট সরকার তাদের নেতাদের বিরুদ্ধে দুর্নীতি দমন ব্যুরোর দায়ের করা ৯৭টি মামলা চিহ্নিত করে। এর মধ্যে ১৭টি মামলার নিÓ›ত্তি হয়েছে। বিচারাধীন আরো ৩৪টি মামলার কার্যক্রম উচ্চ আদালতের নির্দেশে স্থগিত রয়েছে। \r\n\r\n","status":true,"publishDate":{"$date":{"$numberLong":"1109959200000"}},"createdAt":{"$date":{"$numberLong":"1748790951344"}},"__v":{"$numberInt":"0"}}
{"_id":{"$oid":"683c6f96082f1e9564eb5fa7"},"image":"image-1748791190739.webp","title":"কিবরিয়ার খুনি দলের সন্ধান পেয়েছে পুলিশ?","description":"হবিগঞ্জ জেলা বিএনপি সহসভাপতি আবদুল কাইয়ুমের ১২টি ব্যাংক হিসাব জব্দ করেছে পুলিশ। এসব হিসাবের প্রতিটিতে কোটি কোটি টাকার লেনদেন হয়েছে। একটি বেসরকারি কোম্পানির সহকারী মহাব্যবস্থাপক পর্যায়ের এই কর্মকর্তা বিএনপি ক্ষমতায় আসার পর দুটি ফ্লাট, একটি পাজেরো গাড়ি ও বিপুল পরিমাণ অর্থের মালিক হন। \r\nকামরুল হাসান ও হাফিজুর রহমান নিয়ন, হবিগঞ্জ  থেকে \r\nআওয়ামী লীগ নেতা শাহ এ এম এস কিবরিয়া হত্যাকারী দলটিকে শনাক্ত করেছে পুলিশ। এরা সবাই শাসকদল ও তার একাধিক অঙ্গ সংগঠনের নেতা-কর্মী। তদন্তে বড় ধরনের অগ্রগতি দাবি করে পুলিশ বলেছে, ঘটনা তদন্তে গঠিত কমিটিও তাদের কাজ গুছিয়ে ফেলেছে। আগামী ১৬ মার্চের মধ্যে কমিটি তাদের প্রতিবেদন জমা দেবে। \r\nগ্রেপ্তারকৃত জেলা বিএনপির সহসভাপতি আবদুল কাইয়ুম সাবেক অর্থমন্ত্রী কিবরিয়া হত্যাকাণ্ডে অর্থ যোগান দেয় বলে পুলিশের তদন্তে বেরিয়ে এসেছে। বিভিন্ন ব্যাংকে তার ১২টি হিসাব জব্দ করে এর যাবতীয় নথি পুলিশ আটক করেছে। তদন্তকারীরা বলছেন, এসব হিসাবে কোটি কোটি টাকা লেনদেনের চাঞ্চল্যকর তথ্য তারা পেয়েছেন। আবদুল কাইয়ুম বর্তমান সরকার ক্ষমতায় আসার পর গত সাড়ে তিন বছরে রহস্যজনকভাবে বিপুল অর্থের মালিক হয়।\r\nশাহ এ এম এস কিবরিয়া হত্যাকাণ্ডে জড়িত সন্দেহে আয়াত আলী নামে এক যুবককে পুলিশ গত সোমবার রাতে গ্রেপ্তার করেছে। আয়াত আলী একটি বেসরকারি ব্যাংকের হবিগঞ্জের প্রধান ডাকঘর সড়কের ইউনিটে দু দিন আগে যোগ দিয়েছিলেন। তাকে ঢাকায় যৌথ জিজ্ঞাসাবাদ সেলে (জেআইসি) পাঠানো হয়েছে। হবিগঞ্জের পুলিশ সুপার মোস্তফা কামাল প্রথম আলোকে বলেছেন, গ্রেপ্তারকৃতদের জিজ্ঞাসাবাদের সূত্র ধরে আয়াত আলীকে ধরা হয়েছে। সে হবিগঞ্জ সদর উপজেলার স্থায়ী বাসিন্দা। এ নিয়ে এ হত্যা মামলায় এখন পর্যন্ত ১৪ জনকে গ্রেপ্তার করা হলো।\r\nকাইয়ুমের রহস্যময় অর্থ-সম্পদ : জেলা বিএনপির সহসভাপতি কাইয়ুমকে গ্রেপ্তারের পর তার বাড়ি থেকে র‌্যাব ও পুলিশ ৮১ লাখ টাকার সঞ্চয়পত্র উদ্ধার করে। পরে বিজয় সরণিতে একটি বেসরকারি কোম›ানিতে তার কার্যালয়ে তল্লাশি করে পাওয়া যায় ১২টি ব্যাংক হিসাবের নথিপত্র। এর মধ্যে তিনটি হিসাব রয়েছে জিয়া স্মৃতি ও গবেষণা পরিষদের নামে। মোট হিসাবের মধ্যে আটটি বিদেশী ব্যাংকে। একটি হিসাব তার স্ত্রী সুরাইয়া আফরোজ ও একটি শ্যালিকার নামে। তবে সব কটি হিসাব সে নিজে পরিচালনা করে। পুলিশ কর্মকর্তারা বলেছেন, এসব হিসাব পর্যালোচনা করতে গিয়ে তারা লক্ষ্য করেন, প্রতিটি হিসাবে কোটি কোটি টাকার লেনদেন হয়েছে। বেশির ভাগ লেনদেনই ছিল অস্বাভাবিক। হবিগঞ্জ সদর থানার ভারপ্রাপ্ত কর্মকর্তার আবেদনের পরিপ্রেক্ষিতে ১২টি হিসাব জব্দ (ফ্রিজ) করে তার সব নথি আটক করা হয়েছে। \r\nপুলিশ বলেছে, আবদুল কাইয়ুম একজন সাধারণ কৃষক পরিবারের সন্তান। একটি বেসরকারি কোম›ানির সহকারী মহাব্যবস্থাপক পর্যায়ের কর্মকর্তা। কিন্তু বিএনপি সরকার ক্ষমতায় আসার পর গত সাড়ে তিন বছরে সে দুটি ফ্ল্যাট, একটি পাজেরো গাড়ি ও বিপুল পরিমাণ অর্থের মালিক হয়। কাইয়ুম এসব অর্থের উৎস সম›র্কে পুলিশের কাছে কোনো সন্তোষজনক জবাব দিতে পারেনি।\r\nহত্যাকাণ্ডে অংশ নেয় ১০-১২ জনের দল : পুলিশের একাধিক সূত্র বলেছে, গ্রেপ্তারকৃতদের তিনজন গুরুত্বপূর্ণ তথ্য দিয়েছে। তারা বলেছে, এ হত্যাকাণ্ডে ১০-১২ জনের একটি দল অংশ নিয়েছে। এদের তিনজনের সঙ্গে গ্রেনেড ছিল। গ্রেপ্তারকৃতদের মধ্যে সরাসরি গ্রেনেড হামলাকারীদের দুজন রয়েছে বলে জানা গেছে। পুলিশ সূত্র বলছে, হামলার জন্য অর্থ যুগিয়েছে বিএনপি নেতা আবদুল কাইয়ুম। তবে তার সঙ্গে অন্য কারো সংশ্লিষ্টতা রয়েছে কি না তা খুঁজে দেখা হচ্ছে।\r\nপ্রশ্নের জবাবে জেলা পুলিশ সুপার মোস্তাফা কামাল বলেছেন, তদন্তে বড় ধরনের অগ্রগতি হয়েছে। তবে এর বিস্তারিত ব্যাখ্যা করতে তিনি অস্বীকৃতি জানান। তিনি বলেন, এখন পর্যন্ত কাউকে অযথা ধরা হয়নি। তাদের বক্তব্যের ভিত্তিতেই দফায় দফায় রিমান্ডে আনা হচ্ছে। জনাব কিবরিয়া হত্যাকাণ্ডে সরকারি দলের পাশপাশি আওয়ামী লীগ নেতাদের গ্রেপ্তার প্রসঙ্গে জানতে চাইলে পুলিশ সুপার বলেন, কাইয়ুমকে গ্রেপ্তারের পর তার টেলিফোন জব্দ করা হয়। জনাব কিবরিয়া হত্যার পর ওই ফোনে তিনি যাদের সঙ্গে দীর্ঘ সময় কথা বলেন তাদের ধরা হয়েছে।\r\n১২০ জনকে জিজ্ঞাসাবাদ : জনাব কিবরিয়া হত্যা মামলায় এখন পর্যন্ত পুলিশ ১২০ জনকে জিজ্ঞাসাবাদ করেছে, এদের মধ্যে ১৬ জন প্রত্যক্ষদর্শী রয়েছেন। হবিগঞ্জ সদর থানার ভারপ্রাপ্ত কর্মকর্তা এম এস জামান বলেন, গ্রেপ্তারকৃতদের বিরুদ্ধে এখন পর্যন্ত সুনির্দ্দিষ্ট কোনো মামলা হয়নি। সবাইকে ফৌজদারি কার্যবিধির ৫৪ ধারাসহ বিভিন্ন মামলায় গ্রেপ্তার দেখিয়ে রিমান্ডে আনা হয়েছে। গ্রেপ্তারকৃত নজরুল ইসলাম, মীর কাজল ও আবদুল ওয়াহেদ সোহেল— এই তিনজনকে জিজ্ঞাসাবাদ শেষে কারাগারে পাঠানো হয়েছে। জেলা বিএনপির সহসভাপতি এবং জিয়া স্মৃতি ও গবেষণা পরিষদের সভাপতি আবদুল কাইয়ুম, লস্করপুর ইউনিয়ন বিএনপির সভাপতি জমির আলী, ওয়ার্ড শাখার নেতা জয়নাল আবেদিন মমিন, স্থানীয় বিএনপি নেতা শাহ আলম, জয়নাল আবেদিন জালাল, তাজুল ইসলাম, জেলা ছাত্রদলের সহ-দপ্তর সম›াদক সেলিম আহমেদ এবং জিয়া স্মৃতি ও গবেষণা পরিষদের জেলা কমিটির সাধারণ সম›াদক সাহেদ আলীকে গ্রেপ্তারের পর থেকে ঢাকায় যৌথ জিজ্ঞাসাবাদ সেলে রাখা হয়েছে। এ ছাড়া আওয়ামী লীগ নেতা জাহেদুর রহমান জাহেদ ও আবদুর রশিদ তালুকদার ইকবালকে জেআইসিতে রাখা হয়েছে। বিভিন্ন মামলায় এদের সবাইকে একাধিক দফা রিমান্ডে আনা হয়।\r\nহত্যাকাণ্ডের মোটিভ এখনো অজানা : এ হত্যাকাণ্ডের মোটিভ জানতে চাইলে পুলিশ কর্মকর্তারা বলেন, তারা হত্যাকাণ্ডে নিয়োজিত দলটিকে শনাক্ত করতে পারলেও দুটি বিষয়ে এখন পর্যন্ত সংশয়ে রয়েছেন। এর একটি হলো খুনের মোটিভ, অন্যটি হামলায় কারা গ্রেনেড সরবরাহ করেছিল। সূত্র বলেছে, এ পর্যন্ত গ্রেপ্তারকৃতদের জিজ্ঞাসাবাদ শেষ পর্যায়ে রয়েছে। এদের কয়েকজনকে আগামী দু-তিন দিনের মধ্যে ১৬৪ ধারায় জবানবন্দি দেওয়ার জন্য আদালতে নেওয়া হবে। কাইয়ুমকে তারা হত্যা পরিকল্পনাকারীদের অন্যতম বলে মনে করে। \r\nতদন্ত প্রতিবেদন শেষ পর্যায়ে : জনাব কিবরিয়া হত্যার পর ঘটনা তদন্তের জন্য গত ২৮ জানুয়ারি সরকার একটি তদন্ত কমিটি গঠন করে। সিলেট রেঞ্জের ডিআইজি এ কে এম মাহফুজুল হককে কমিটির প্রধান করা হয়। এ ঘটনার পর থেকে তিনি সিলেটের অফিস ছেড়ে ঢাকায় যৌথ জিজ্ঞাসাবাদ সেলে অবস্থান করছেন। এ ছাড়া সিআইডির বিশেষ পুলিশ সুপার আবদুর রহিম, র‌্যাবের উপ-অধিনায়ক মেজর মইনুল হোসেন, প্রতিরক্ষা গোয়েন্দার মেজর মামুন, জাতীয় নিরাপত্তা গোয়েন্দার মেজর আফজাল তারেক কমিটিতে রয়েছেন। কমিটি গঠনের পর দু সপ্তাহের মধ্যে প্রতিবেদন দেওয়ার কথা ছিল। এর মধ্যে কমিটি দু দফা সময়সীমা বাড়িয়েছে। আগামী ১৬ মার্চ কমিটির সর্বশেষ বাড়ানো সময়ের মেয়াদ শেষ হয়ে যাচ্ছে।\r\nকমিটির প্রধান এ কে এম মাহফুজুল হক প্রথম আলোকে বলেছেন, নির্ধারিত সময়ের মধ্যে তিনি প্রতিবেদন জমা দিতে পারবেন। তদন্তের অগ্রগতি সম›র্কে জানতে চাইলে ডিআইজি বলেন, এ মুহূর্তে বলা যাবে না। তবে অন্য একজন পুলিশ কর্মকর্তা প্রথম আলোকে বলেন, ‘আগামী সপ্তাহ পর্যন্ত অপেক্ষা করুন, চমক আছে।’\r\nউল্লেখ্য, গত ২৭ জানুয়ারি হবিগঞ্জের বৈদ্যারবাজারে আওয়ামী লীগের সমাবেশে গ্রেনেড হামলায় সাবেক অর্থমন্ত্রী শাহ এ এম এস কিবরিয়াসহ পাঁচজন নিহত হন। আহত হন ৭০ জন। \r\n","status":true,"publishDate":{"$date":{"$numberLong":"1110304800000"}},"createdAt":{"$date":{"$numberLong":"1748791190742"}},"__v":{"$numberInt":"0"}}
{"_id":{"$oid":"683c703c082f1e9564eb5fab"},"image":"image-1748791356510.webp","title":"বিতর্কে জড়িয়ে এক বছর পার করল র‌্যাব ","description":"নানা বিতর্কে জড়িয়ে পড়া পুলিশের অভিজাত বাহিনী র‌্যাপিড অ্যাকশন ব্যাটালিয়নের (র‌্যাব) আজ এক বছর পূর্তি হচ্ছে। অল্প সময়ের মধ্যে রাজধানী ঢাকাসহ সারা দেশে সংঘবদ্ধ অপরাধ তৎপরতা কমাতে র‌্যাব সফল হলেও বছরজুড়ে ‘ক্রসফায়ারে’ একের পর এক সন্ত্রাসীর মৃত্যু ও অব্যাহত মানবাধিকার লঙ্ঘনের ঘটনায় র‌্যাবকে দেশে-বিদেশে সমালোচনার মুখে পড়তে হয়েছে। র‌্যাবের ডিজি আনোয়ারুল ইকবাল অবশ্য বলেছেন, এত কিছুর পরও র‌্যাব মানুষের প্রত্যাশা পূরণ করতে সমর্থ হয়েছে।\r\nর‌্যাবের বিরুদ্ধে ছোটখাটো দুর্নীতি, পেশাগত অসদাচরণ ও ডাকাতির মতো ফৌজদারি অপরাধে জড়িয়ে পড়াসহ মানবাধিকার লঙ্ঘন নিয়ে সুশীল সমাজ ও গণমাধ্যমের সমালোচনার চেয়ে জনমনে স্বস্তির বিষয়টিকে প্রাধান্য দিচ্ছে সরকার।\r\nসর্বশেষ গত বুধবার রাজধানীর গাবতলী এলাকায় একটি বাড়িতে ডাকাতি করতে গিয়ে র‌্যাবের তিন সদস্য ধরা পড়ার পর স্বরাষ্ট্র প্রতিমন্ত্রী লুৎফুজ্জামান বাবর সাংবাদিকদের বলেন, সরকার এ ঘটনায় বিব্রতকর অবস্থায় পড়েছে।\r\nআলোচিত ডাকাতি ঘটনা ছাড়ও চাঁদাবাজি, ভয়ভীতি দেখিয়ে অর্থ আদায়, মিরপুরের আরেক বাসায় ঢুকে ডাকাতির চেষ্টা, তুচ্ছ ঘটনায় স্কলাস্টিকা স্কুলের শিক্ষার্থীদের রাস্তায় দাঁড় করিয়ে রাখা, মোহাম্মদপুরে ভিডিও দোকানে এবং রাজশাহীতে একটি ক্লাবে ঢুকে মারধর করা, পল্টনের মানি এক্সচেঞ্জে ঢুকে টাকা-পয়সা কেড়ে নেওয়া, রাজধানীতে পেশাগত দায়িত্ব পালনরত ফটো সাংবাদিককে মারধর করাসহ এরকম নানা ঘটনায় র‌্যাব সমালোচিত হয়েছে। \r\nএক বছরে র‌্যাব যেখানে : ২০০৪ সালের ২৬ মার্চ স্বাধীনতা দিবসের প্যারেডের মাধ্যমে র‌্যাব আনুষ্ঠানিকভাবে যাত্রা শুরু করে। তবে তাদের আনুষ্ঠানিক কাজ শুরু হয় ২১ জুন। ৫ হাজার ৫২১ জন অনুমোদিত জনবলের বদলে বর্তমানে র‌্যাবের জনবল ৪ হাজার ৯২৩ জন। সাতটি ব্যাটালিয়ন নিয়ে গঠিত র‌্যাবের সঙ্গে আগামী কিছুদিনের মধ্যে বরিশাল, সিলেট ও ঢাকায় আরো তিনটি ব্যাটালিয়ন যুক্ত হচ্ছে। সেনা, নৌ, বিমানবাহিনী, পুলিশ এবং আনসার ও ভিডিপি সদস্যদের সমন্বয়ে র‌্যাবের প্রতিটি ব্যাটালিয়ন গঠিত হয়।   \r\n১৯৭৯ সালের আর্মড পুলিশ ব্যাটালিয়ন অধ্যাদেশ সংশোধন করে বিএনপির নেতৃত্বে চারদলীয় জোট সরকার অনুসন্ধান ও তদন্তের ক্ষমতা দিয়ে র‌্যাব গঠন করে। পিআরবি, ফৌজদারি দণ্ডবিধি ও কার্যবিধির অধীনেই এর কাজ চলে।\r\nর‌্যাব পুলিশের অভিজাত বাহিনী হলেও এর নীতিনির্ধারণ ও পরিচালনায় সেনাবাহিনীর গুরুত্বপূর্ণ ভূমিকা রয়েছে বলে জানা যায়। \r\nর‌্যাবের জমার খাতা : চারজন শীর্ষ সন্ত্রাসীসহ তালিকাভুক্ত ৩৯ জন এবং ছিনতাইকারী, ডাকাতি, অস্ত্রমামলার আসামি, গ্রেপ্তারি পরোয়ানার আসামিসহ মোট ৩ হাজার ২৩৮ জনকে গত এক বছরে গ্রেপ্তার করেছে র‌্যাব। এদের কাছ থেকে সাতটি একে-৪৭ ও দুটি একে-২২ রাইফেলসহ বিপুল পরিমাণ অস্ত্র, গুলি ও বিস্ফোরক তারা উদ্ধার করে। এ ছাড়া গ্রেনেড হামলায় নিহত সাবেক অর্থমন্ত্রী শাহ এ এম এস কিবরিয়া হত্যার প্রধান আসামি বিএনপির হবিগঞ্জ নেতা কাইউমকে গ্রেপ্তারসহ বেশ কিছু অভিযানে অংশ নিয়েছে।\r\nর‌্যাবের খরচের খাতা : তালিকাভুক্ত সন্ত্রাসীদের গ্রেপ্তারে র‌্যাব সাফল্য পেলেও ‘ক্রসফায়ারের’ নামে একই কায়দায় সন্ত্রাসীদের মৃত্যুর ঘটনা নিয়ে জনমনে মিশ্র প্রতিক্রিয়া আছে। \r\nর‌্যাব ব্যাটালিয়নের সংবাদ বিজ্ঞপ্তিতে বলা হয়, গত ২২ মার্চ পর্যন্ত তাদের সঙ্গে গুলিবিনিময়ে ৭৭ জন নিহত হয়েছে। আর মানবাধিকার সংগঠন ‘হটলাইন বাংলাদেশ’-এর মানবাধিকার আইনজীবী রোজালিন কস্তা বলেছেন, গত বছরের ৭ জুলাই থেকে ২১ মার্চ পর্যন্ত র‌্যাবের হাতে ক্রসফায়ারের নামে ১০৫ জন নিহত হয়েছে।\r\nর‌্যাবের সঙ্গে বন্দুকযুদ্ধে গত বছর ২৬ জুন আহত শীর্ষ সন্ত্রাসী পিচ্চি হান্নান পালিয়ে যায়। এরপরই সে সাভার থেকে সহযোগীসহ ধরা পড়ে। ৫ আগস্ট ক্রসফায়ারে পিচ্চি হান্নান নিহত হয়। এরপর একে একে টঙ্গীতে সুমন আহমেদ মজুমদার, মহাখালীতে মোল্লা শামীম, কারওয়ানবাজারে শাহাবুদ্দিন, রংপুরে মোটর শ্রমিক এবং আওয়ামী লীগ নেতা আবুল কালাম আজাদ, নারায়ণগঞ্জের মোমিন উল্লাহ ডেভিড, লালবাগের শীর্ষ সন্ত্রাসী টোকাই মিজান, চট্টগ্রামের আহমুদ্যা, খুলনার শেখ আসাদুজ্জামান লিটু ও চরমপন্থি নেতা মোফাখখর হোসেন চৌধুরী নিহত হওয়ার ঘটনা ছিল উল্লেখযোগ্য।\r\nউপর্যুপরি ‘ক্রসফায়ারে’ মৃত্যুর ঘটনার পর দেশের বেশ কয়েকটি মানবাধিকার সংগঠন র‌্যাবের তৎপরতার সমালোচনা করে বিবৃতি দেয়। ইতিমধ্যে র‌্যাব গঠনের বৈধতা চ্যালেঞ্জ করে উচ্চ আদালতে মামলা হয়েছে। আবার বরিশাল ও বাগেরহাটে ক্রসফায়ারের দুটি ঘটনাকে হত্যা বলে দাবি করে পরিবারের পক্ষ থেকে র‌্যাব সদস্যদের বিরুদ্ধে মামলা হয়।\r\nর‌্যাব বিতর্ক : র‌্যাবের ডিজি আনোয়ারুল ইকবাল প্রথম আলোকে বলেন, গত এক বছরে র‌্যাবের তৎপরতায় মানুষের মন থেকে অপরাধ-ভীতি অনেকটা দূর হয়েছে, প্রকাশ্যে অপরাধের মাত্রাও সহনশীল পর্যায়ে এসেছে। \r\nপুলিশের সাবেক আইজি তৈয়ব উদ্দীন আহমেদ বলেন, কিছু নেতিবাচক সমালোচনা থাকলেও র‌্যাবের সাফল্যে মানুষ স্বস্তি পেয়েছে। এখন অপরাধ অনেক কমে গেছে। \r\nতবে র‌্যাবের কর্মকাণ্ডের সমালোচনা করে মানবাধিকার কর্মী এলিনা খান প্রথম আলোকে বলেন, কোনো কিছুই আইন ও বিচারের ঊর্ধ্বে নয়। সবার জবাবদিহিতা নিশ্চিত করতে হবে।  \r\nবিধিমালা তৈরির কাজ চলছে : বিধিমালা না থাকায় র‌্যাবের প্রাতিষ্ঠানিক কাজ পরিচালনা, বিভিন্ন ধরনের পরিস্থিতিতে উদ্ভূত আইনি জটিলতার সমাধান, নিজস্ব সদস্যদের শাস্তি বিধানের প্রক্রিয়ায় সমস্যা দেখা দিয়েছে। আর্মড পুলিশ ব্যাটালিয়ন অধ্যাদেশ ১৯৭৯ এবং ১৯৯১ সালে এর সংশোধিত রূপ, পুলিশ প্রবিধানের মাধ্যমে উদ্ভূত সমস্যাগুলোর সমাধান বর্তমানে করা হচ্ছে। কর্মকর্তারা বলছেন, সবচেয়ে বড় সমস্যা দেখা দিয়েছে অভিযুক্ত সদস্যদের শাস্তিদানের ক্ষেত্রে। র‌্যাবে কর্মরত বিভিন্ন বাহিনীতে নানা অপরাধের জন্য এর সদস্যদের শাস্তির বিধান ভিন্ন ভিন্ন। এ ক্ষেত্রে র‌্যাবে সুস›ষ্ট বিধান না থাকায় ইতিমধ্যে অভিযুক্ত ১২৫ জনকে অভিযোগের প্রতিবেদনসহ নিজ নিজ বাহিনীতে ফেরত পাঠানো হয়েছে। এ পর্যন্ত ১০৯ জনের বিরুদ্ধে শাস্তিমূলক ব্যবস্থা নিয়েছে র‌্যাব। \r\n","status":true,"publishDate":{"$date":{"$numberLong":"1111773600000"}},"createdAt":{"$date":{"$numberLong":"1748791356512"}},"__v":{"$numberInt":"0"}}
{"_id":{"$oid":"683c7146082f1e9564eb5faf"},"image":"image-1748791622548.webp","title":"‘ক্রসফায়ারে’ মৃত্যু : মামলা  নিয়ে পুলিশে দুই মত","description":"২০০৪ সালের জুলাই থেকে চলতি বছরের ২১ মার্চ পর্যন্ত দেশে ‘ক্রসফায়ারে’ মৃত্যুর মোট ৩৩৭টি ঘটনা ঘটেছে। র‌্যাব সদর দপ্তর দাবি করেছে, ৯ মাসে তাদের সঙ্গে ক্রসফায়ারে ৭৭ জন সন্ত্রাসী নিহত হয়েছে। মানবাধিকার সংগঠনের হিসাবে এই সংখ্যা ১০৫ জন। বাকিরা মারা গেছে পুলিশের ‘ক্রসফায়ারে’।\r\n\r\nকামরুল হাসান\r\nর‌্যাব ও পুলিশের ‘ক্রসফায়ারে’ মৃত্যুর ঘটনা হত্যা হিসেবে গণ্য করা হবে কি না তা নিয়ে পুলিশ প্রশাসন দুই মতে বিভক্ত হয়ে পড়েছে। পুলিশ সুপারদের সম্মেলনে এসব ঘটনাকে ‘খুন নয় এমন অপরাধজনক প্রাণহানি’ হিসেবে মামলা করার ব্যাপারে পুলিশ মহাপরিদর্শক (আইজিপি) আশরাফুল হুদার এক প্রস্তাবের পরিপ্রেক্ষিতে এই বিতর্ক দেখা দেয়। বর্তমানে দেশের বিভিন্ন স্থানে পুলিশ কর্মকর্তারা তাদের সুবিধামতো ধারায় এই মামলা দায়ের করছেন। \r\nস্বরাষ্ট্র প্রতিমন্ত্রী লুৎফুজ্জামান বাবর প্রথম আলোর প্রশ্নের জবাবে বলেন, বিষয়টি আইনসংশ্লিষ্ট। এ ক্ষেত্রে আইন অনুযায়ী ব্যবস্থা নেওয়া উচিত। \r\nর‌্যাব, পুলিশ ও মানবাধিকার সংগঠনগুলোর হিসাবে গত বছরের (২০০৪) জুলাই থেকে চলতি বছরের ২১ মার্চ পর্যন্ত দেশে ‘ক্রসফায়ারে’ মোট ৩৩৭ জন মারা গেছে। এর মধ্যে পুলিশের ‘ক্রসফায়ারে’ মৃত্যুর সংখ্যাই বেশি। \r\nর‌্যাব সদর দপ্তর বিজ্ঞপ্তি দিয়ে দাবি করেছে, ৯ মাসে তাদের সঙ্গে ক্রসফায়ারে ৭৭ জন সন্ত্রাসী নিহত হয়েছে। তবে মানবাধিকার সংগঠনের হিসাবে এই সংখ্যা ১০৫ জন। পুলিশের ক্রসফায়ারে মারা গেছে বাকিরা।\r\nঢাকা রেঞ্জের ডিআইজি ফররুখ আহমেদ চৌধুরী প্রশ্নের জবাবে প্রথম আলোকে বলেন, ক্রসফায়ারে মৃত্যুর ঘটনা যাই হোক না কেন, এসব মামলার চূড়ান্ত প্রতিবেদন দাখিল করা হচ্ছে। এ ক্ষেত্রে আইন প্রয়োগে কোনো ত্রুটি রাখা ঠিক হবে না। \r\nপ্রসঙ্গত, প্রচলিত আইনে যেকোনো অস্বাভাবিক মৃত্যুর ঘটনায় সংশ্লিষ্ট থানায় মামলা দায়েরের বিধান রয়েছে। পুলিশের তদন্ত শেষে ওই মামলার ভবিষ্যৎ নির্ধারিত হয়। \r\nদুটি ধারাতেই মামলা হচ্ছে : প্রথম আলোর অনুসন্ধানে জানা গেছে, রাজধানীর কারওয়ান বাজারে শাহাবুদ্দিন, মোহাম্মদপুরে চাকমা ফারুক, রায়েরবাজারে ইদ্রিস ও সাতমসজিদ রোডে গলাকাটা মজিবর ক্রসফায়ারে মারা গেলে সংশ্লিষ্ট থানা পুলিশ ফৌজদারি আইনের ৩০২ ধারায় মামলা করে। ১৮৬০ সালের দণ্ডবিধি আইনে ৩০২ ধারায় বলা হয়েছে, আইনে উল্লিখিত ব্যতিক্রম (দণ্ডবিধির ৭৬ থেকে ১০৬ ধারা পর্যন্ত) ছাড়া অন্য সব ক্ষেত্রে অপরাধজনক প্রাণহানি খুন হিসেবে গণ্য হবে। এ ক্ষেত্রে যে কাজের মাধ্যমে মৃত্যু হয়, তা যদি মৃত্যু ঘটানোর জন্যই করা হয়ে থাকে, কিংবা যদি কাজটি কোনো ব্যক্তিকে এমনভাবে দৈহিক আঘাত দেওয়ার উদ্দেশ্যে করা হয়ে থাকে, কাজটি এমন আশু বিপজ্জনক যে, এর ফলে খুব সম্ভব মৃত্যু ঘটবে।’ \r\nকিছু পুলিশ কর্মকর্তা বলেন, এই আইনের বিধান অনুসারে যেসব ঘটনায় আইন প্রয়োগকারী সদস্যরা নিজেদের গুলিতে আটককৃতদের মৃত্যু হয়েছে মর্মে আত্মস্বীকৃতি দিচ্ছে, সে ক্ষেত্রে দণ্ডবিধির ৩০২ ধারা প্রয়োগ যথাযথ হবে। \r\nঢাকা মহানগর পুলিশের কমিশনার মিজানুর রহমান প্রথম আলোকে বলেন, রাজধানীতে যেসব ক্রসফায়ারের ঘটনা ঘটছে, সেসব ৩০২ ধারায় সরাসরি খুনের মামলা হিসেবে নেওয়া হচ্ছে।\r\nঅন্যদিকে খুন নয়— এমন অপরাধজনক প্রাণহানির ক্ষেত্রে ৩০৪ ধারায় অভিযোগ আনা হয়। দণ্ডবিধির ৩০৪ ধারার সংজ্ঞায় বলা হয়েছে, যদি কোনো ব্যক্তি খুন নয়, এমন অপরাধজনক প্রাণহানি করে, যদি যে কাজটি দিয়ে মৃত্যু হয়, সে কাজটি করলে মৃত্যু হতে পারে বলে জানা থাকে, অথচ কাজটি মৃত্যু সংঘটনের উদ্দেশ্যে করা হয়নি।\r\nগত বছরের ৩০ আগস্ট খুলনায় শেখ আসাদুজ্জামান লিটু, ১৯ জুলাই কুষ্টিয়ায় মিনার ও জুম্মান এবং ২৪ জুলাই আনোয়ার হোসেন ওরফে কানকাটা রঞ্জু, ২৪ অক্টোবর সোহাগ মোড়ল, বাগেরহাটে ২৮ আগস্ট ইমাম সরদার ওরফে হাসান ইমাম, ৪ অক্টোবর শেখ লিটন ক্রসফায়ারে মারা গেলে মামলা হয়েছে ৩০৪ ধারায়।\r\nক্রসফায়ারে মৃত্যুর প্রতিটি ঘটনার ক্ষেত্রে র‌্যাব ও পুলিশের পক্ষ থেকে সংবাদপত্রে বিজ্ঞপ্তি দিয়ে বলা হচ্ছে, আটককৃত ব্যক্তিকে নিয়ে ঘটনাস্থলে পৌঁছালে পূর্ব থেকে ওত পেতে থাকা সন্ত্রাসীরা তাদের উদ্দেশ্যে গুলি ছুড়লে তারাও পাল্টা গুলি ছুড়তে বাধ্য হন। এক পর্যায়ে আটককৃত ব্যক্তি গুলিবিদ্ধ হয়ে মারা যায়। কখনো কখনো ঘটনাস্থল থেকে কিছু পরিত্যক্ত অস্ত্র উদ্ধার দেখানো হয়। এসব ঘটনায় দু-একজন আইন প্রয়োগকারী সংস্থার সদস্য আহত হওয়ার খবরও প্রচার করা হয়। \r\nপুলিশ কর্মকর্তারা বলেছেন, দেশব্যাপী ক্রসফায়ারে মৃত্যু বেড়ে যাওয়ায় এর আইনি দিক নিয়ে পুলিশ কর্মকর্তারা চিন্তিত হয়ে পড়েন। তিন মাস আগে পুলিশ সদর দপ্তরে ডিআইজিদের এক বিশেষ সভায় প্রসঙ্গটি উত্থাপিত হয়। সভায় খুলনা রেঞ্জের ডিআইজি আজিজ সরকার এই প্রসঙ্গটি তুলে ক্রসফায়ারে মৃত্যুকে ফৌজদারি কার্যবিধির ৩০৪ ধারায় ‘খুন নয় এমন অপরাধজনক প্রাণহানি’ মামলা হিসেবে দায়ের করার পক্ষে মত দেন।\r\nএর কদিন পর গত ২৪ ফেব্রুয়ারি দেশের পুলিশ সুপারদের সম্মেলনে আইজিপি আশরাফুল হুদা আবার এই প্রসঙ্গটি উত্থাপন করেন। তিনিও খুলনা রেঞ্জের ডিআইজির মতো ক্রসফায়ার মৃত্যুর মামলাগুলো ফৌজদারি কার্যবিধির ৩০২ ধারায় না করার ব্যাপারে সুপারিশ করেন এবং এ বিষয়ে সবার মতামত চান। খুলনা রেঞ্জের ডিআইজি আজিজ সরকার ‘ক্রসফায়ারে মৃত্যুকে খুন নয় এমন অপরাধজনক প্রাণহানি’ বলে মতামত দিলেও অন্য অনেক পুলিশ সুপার এ মতের বিরোধিতা করেন। তারা বলেন, এসব মামলা ৩০২ ধারায় হত্যা হিসেবে না নিলে পরবর্তী সময়ে নানা ধরনের আইনি জটিলতা দেখা দিতে পারে। \r\nখুলনা রেঞ্জের ডিআইজি আবদুল আজিজ সরকারের সঙ্গে এ ব্যাপারে যোগাযোগ করা হলে তিনি বলেন, সভার আলোচনা নিয়ে বাইরে কথা বলা ঠিক হবে না। \r\nওই সম্মেলনে উপস্থিত ছিলেন এমন একজন পুলিশ সুপার প্রথম আলোকে বলেন, আইজিপি ও ডিআইজির মতের বিরুদ্ধে পুলিশ সুপারদের অবস্থানের কারণে ওই প্রস্তাব নিয়ে শেষ পর্যন্ত কোনো সমঝোতা হয়নি। পরিস্থিতি শান্ত করতে আইন মন্ত্রণালয় ও স্বরাষ্ট্র মন্ত্রণালয়ের সঙ্গে আলোচনা করে সিদ্ধান্ত দেওয়ার কথা আইজি ঘোষণা করেন। তবে এ ব্যাপারে এখন পর্যন্ত কোনো সিদ্ধান্ত হয়নি বলে পুলিশ কর্মকর্তারা জানান।\r\nপুলিশের আইজি আশরাফুল হুদা বলেছেন, বিষয়টি আলোচনার পর্যায়ে রয়েছে। \r\n","status":true,"publishDate":{"$date":{"$numberLong":"1112032800000"}},"createdAt":{"$date":{"$numberLong":"1748791622551"}},"__v":{"$numberInt":"0"}}
{"_id":{"$oid":"683c71a7082f1e9564eb5fb6"},"image":"image-1748791719390.webp","title":"ধ্বংসস্তূপের  গভীরে  এখনো  যাওয়া  যায়নি","description":"একটি  ছাদের  ওপর  আরেকটি  পড়ে  আছে।  ধসে  পড়া  পোশাকশিল্প  কারখানা  ভবনটির  এক  একটি  তলার  মেঝে  আর  ছাদের  মধ্যে  ব্যবধান  দাঁড়িয়েছে  এক  ফুট।  কোনো  কোনো  ক্ষেত্রে  এ  ব্যবধান  আরো  কম।  বিধ্বস্ত  নয়তলা  ভবনটির  কংক্রিটের  মৃত্যুফাঁদে  এখনো  আটকা  পড়ে  আছেন  অসহায়  শ্রমিকরা।  মেঝে  আর  ছাদের  চাপে  মানুষের  পাশাপাশি  চাপা  পড়েছে  কারখানার  মেশিন,  আসবাবপত্র,  তৈরি  পোশাক,  ভবনের  বড়  বড়  পিলারসহ  আরো  অনেক  কিছু।  কোথাও  কোথাও  ধ্বংসস্তূপের  ফোকর  গলে  বের  হয়ে  আছে  দুমড়ানো  বৈদ্যুতিক  পাখা  কিংবা  ভেঙে  চুরমার  হয়ে  যাওয়া  কোনো  আসবাবের  খণ্ডিত  অংশ।  এ  দৃশ্য  দেখে  অনুমান  করা  যায়,  এই  নরকে  আটকে  থাকা  হতভাগ্য  মানুষগুলো  কী  চরম  পরিস্থিতিতে  রয়েছেন। \r\n অবস্থা  দেখে  স্থানীয়  এক  ব্যক্তি  মন্তব্য  করলেন, § দুর্ঘটনার  সঙ্গে  সঙ্গেই  যাদের  মৃত্যু  হয়েছে,  তারাই  সবচেয়ে  ভাগ্যবান।  কনক্রিটে  চাপা  পড়ে  তিলে  তিলে  মৃত্যুর  দিকে  এগিয়ে  যাওয়ার  চেয়ে  এটি  অনেক  ভালো।©  কনক্রিটের  চাপায়  আহত  হয়ে  রক্তক্ষরণ,  আটকে  থাকা  স্থানে  বাতাস  চলাচলের  অভাব  এবং  সর্বোপরি  অসহ্য  গুমোট  গরমে  কেমন  আছেন  আটকে  পড়া  মানুষ?  সময়  যতই  গড়াচ্ছে,  জীবিত  মানুষ  উদ্ধারের  সম্ভাবনা  ততই  ক্ষীণ  হয়ে  আসছে।  উদ্ধারকাজে  যত  দেরি  হচ্ছে,  লাশের  সংখ্যা  তত  বাড়ার  আশঙ্কা  জাগছে।  সোমবার  বিকেল  পর্যন্ত  ধ্বংসস্তূপের  নিচ  থেকে  চাপা  পড়া  মানুষের  আহাজারি  শোনা  গেলেও  এখন  সব  নিস্তব্ধ  হয়ে  গেছে।  গতকাল  মঙ্গলবার  সারা  দিন  আর  কারো  কণ্ঠস্বর  শোনা  যায়নি। \r\n গতকাল  ধ্বংসস্তূপ  থেকে  পাঁচজনের  মরদেহ  পাওয়া  গেছে।  জীবিত  উদ্ধার  করা  হয়েছে  চারজনকে।  এ  নিয়ে  এ  পর্যন্ত  মোট  মৃতের  সংখ্যা  দাঁড়িয়েছে  ২৯  জনে  এবং  জীবিত  উদ্ধার  হয়েছে  ৯৮  জন।  ধ্বংসস্তূপে  গিয়ে  গতকাল  পাওয়া  গেছে  মানুষের  মরদেহের  পচা  গন্ধ।  এ  মৃত্যুফাঁদে  এখনো  প্রায়  ২০০  মানুষ  জীবিত  বা  মৃত  অবস্থায়  আটকে  আছেন  বলে  ধারণা  করছেন  উদ্ধারকর্মীরা।  উদ্ধারকাজে  সেনাবাহিনী,  ফায়ার  সার্ভিস,  পুলিশ  ও  র্যাব  তত্পরতা  অব্যাহত  রেখেছে। \r\n রাজধানীর  অদূরে  সাভার  ইপিজেডের  কাছে  পলাশবাড়ীতে  তৈরি  পোশাক  কারখানা  স্পেকট্রাম  সোয়েটার  ইন্ডাস্ট্রিজ  লিমিটেডের  নয়তলা  ভবনটি  গত  রোববার  গভীর  রাতে  ধসে  পড়ে  এ  দুর্ঘটনা  ঘটে।  ধসে  পড়া  এ  ভবনটি  ঘিরে  সারা  দিনই  ছিল  শোকার্ত  মানুষের  ভিড়।  আটকে  থাকা  হতভাগ্য  মানুষের  স্বজনরা  থেকে  থেকেই  বিলাপ  করে  কেঁদে  উঠছিলেন।  তাদের  আহাজারিতে  বাতাস  ভারী  হয়ে  উঠছিল। \r\n সম্ভাবনা  খুবই  কম,  তার  পরও  এ  ভয়াবহ  পরিস্থিতিতে  আটকে  থাকা  প্রিয়জনের  বেঁচে  থাকার  আশা  নিয়ে  দু  দিন  ধরে  বসে  আছেন  কুসুম।  তার  ভাই  মালেক  দুর্ঘটনার  সময়  এখানে  কাজ  করছিলেন। \r\n যেভাবে  চলছে  উদ্ধারকাজ :  সেনাসদস্য,  পুলিশ,  বিডিআর,  র্যাব  ছাড়াও  ঢাকা  সিটি  করপোরেশন,  বয়স্কাউট  এবং  স্থানীয়  স্বেচ্ছাসেবীরা  এগিয়ে  এসেছেন  অসহায়  মানুষকে  উদ্ধারের  কাজে।  ঘটনার  আকষ্মিকতার  প্রাথমিক  ধাক্কাটি  অনেকটা  কাটিয়ে  উঠতে  পেরেছেন  তারা।  কিন্তু  উদ্ধারকর্মীদের  অবস্থা  অনেকটা  অস্ত্রহীন  যোদ্ধার  মতো।  এমন  ব্যাপক  ধ্বংসস্তূপের  কাছে  গাঁইতি,  শাবল  আর  বড়  হাতুড়ি  নিতান্তই  হাস্যকর।  তবে  ফায়ার  সার্ভিসের  মহাপরিচালক  ব্রিগেডিয়ার  জেনারেল  মোঃ  রফিকুর  রহমান  জানিয়েছেন,  পরিকল্পনামতোই  তাদের  উদ্ধারকাজ  চলছে।  উদ্ধারকাজ  তদারকি  করছেন  সাভার  সেনানিবাসের  জিওসি  মেজর  জেনারেল  আমিনুল  করিম।  সেনাবাহিনীর  ১  হাজার  ৬০০  সদস্য  বিরতিহীনভাবে  উদ্ধারকাজ  করছেন। \r\n উদ্ধারকাজে  সেনাবাহিনীর  ইলেক্ট্রিক  করাত,  ক্রেন,  ড্রিল  মেশিন  ও  এসকেভেটরের  মতো  আধুনিক  যন্ত্রপাতিও  ব্যবহূত  হচ্ছে।  কিন্তু  কনক্রিটের  শক্ত  স্তূপে  এগুলো  আঁচড়  ফেলতে  পারছে  সামান্যই।  তাও  এখনো  উদ্ধারকাজ  চলছে  শুধু  ধসে  পড়া  নয়তলা  ভবনের  ওপরের  তলায়।  সাভার  সেনানিবাসের  কর্নেল  হানিফ  ইকবাল  বলেন,  নিচ  পর্যন্ত  পৌঁছাতে  কতটা  সময়  লাগবে,  সে  ধারণা  নেই  কারো।  তারা  চেষ্টা  করছেন  কী  করে  দ্রুত  এগুলো  সরানো  যায়। \r\n উদ্ধারকাজের  জন্য  ইতিমধ্যে  সাভার,  ঢাকা,  মানিকগঞ্জ,  চট্টগ্রাম,  বগুড়া,  ফরিদপুরসহ  বিভিন্ন  জেলা  থেকে  যন্ত্রপাতি  আনা  হয়েছে।  আবদুল  মোনেম  লিমিটেড  ও  বোস  নামের  আরেকটি  সংস্থা  ক্রেন  ও  ড্রিল  মেশিন  দিয়ে  সাহায্য  করছে।  আন্তঃবাহিনী  গণসংযোগ  পরিদপ্তরের  পরিচালক  লে.  কর্নেল  নজরুল  ইসলাম  বলেছেন,  ঢাকার  বাইরে  থেকে  আরো  কিছু  আধুনিক  যন্ত্রপাতি  আনা  হচ্ছে। \r\n জলাভূমিতে  তৈরি  এ  কারখানার  চারপাশেই  নরম  নিচু  ধানের  ক্ষেত  কিংবা  জলা।  চলাচলের  সুবিধা  না  থাকায়  ধসে  পড়া  ভবনের  চারপাশ  থেকে  বুলডোজার  কিংবা  এসকেভেটর  কাজ  করতে  পারছে  না।  ফলে  অনেক  এসকেভেটর  মজুদ  থাকলেও  সেগুলো  বসে  আছে।  শুধু  একটি  এসকেভেটর  একপাশ  থেকে  লোহার  দাঁত  বসিয়ে  রড- কনক্রিট  সরানোর  চেষ্টা  চালাচ্ছে।  আরেক  পাশে  অন্যটি  কোনোভাবে  কনক্রিটের  খণ্ড  সরিয়ে  রাস্তা  তৈরি  করছে।  কনক্রিটের  ফাঁকে  ফাঁকে  সেনাবাহিনীর  ডগ  স্কোয়াড  মানুষের  অবস্থান  খুঁজে  দেখার  চেষ্টা  করছে। \r\n ধ্বংসস্তূপে  গিয়ে  দেখা  গেছে,  প্রশিক্ষিত  সেনাসদস্যদের  পাশাপাশি  ভাড়া  করে  আনা  স্থানীয়  দিনমজুরদের  দিয়েও  উদ্ধারকাজ  চালানো  হচ্ছে।  রাস্তা  খোঁড়ার  যন্ত্রপাতি  যেমন  শাবল,  গাঁইতি,  ছেনি,  বড়  হাতুড়ি  ইত্যাদি  দিয়ে  কনক্রিটে  ছোট  ছোট  ছিদ্র  করার  চেষ্টা  চালাচ্ছেন  তারা।  মৃতদেহের  উত্কট  গন্ধ  উপেক্ষা  করে  উদ্ধারকাজে  হাত  লাগিয়েছে  বয়স্কাউটের  সদস্য  স্কুলশিক্ষার্থীরাও।  রাত- দিন  চলছে  উদ্ধারকাজ। \r\n ব্রিগেডিয়ার  জেনারেল  মোঃ  রফিকুর  রহমান  প্রথম  আলোকে  বলেন,  উদ্ধারকাজে  পরিকল্পনামতো  এগোতে  হচ্ছে  বলে  কিছুটা  দেরি  হচ্ছে।  গতকালও  জীবিত  কয়েকজনকে  উদ্ধার  করা  হয়েছে।  এ  থেকে  বোঝা  যায়,  ধ্বংসস্তূপে  চাপা  পড়ে  আরো  কিছু  লোক  বেঁচে  আছেন।  উদ্ধারকাজ  চালানোর  জন্য  পর্যাপ্ত  জনবল  এবং  যন্ত্রপাতি  ফায়ার  সার্ভিসের  হাতে  রয়েছে  বলে  তিনি  জানান। \r\n আটকে  পড়া  অসহায়  মানুষ :  ধ্বংসস্তূপকে  ঘিরে  এখন  উদ্বেগ  আর  উত্কণ্ঠায়  সময়  কাটাচ্ছেন  আটকে  পড়া  হতভাগ্যদের  স্বজনরা।  ঘটনাস্থলে  র্যাবের  নিয়ন্ত্রণ  কেন্দ্রে  নিখোঁজ  ১১০  জন  শ্রমিকের  নাম  তালিকাভুক্ত  করেছেন  চাপা  পড়াদের  নিকটাত্মীয়রা।  তবে  ধ্বংসস্তূপে  চাপা  পড়া  মানুষের  সংখ্যা  এর  অন্তত  দ্বিগুণ  বলে  জানা  গেছে।  ধসে  পড়া  ভবনের  নিচতলায়  আটকা  পড়েছে  কর্তব্যরত  তিন  আনসার  সদস্য।  এদের  কাউকেই  উদ্ধার  করা  সম্ভব  হয়নি। \r\n পেটের  দায়ে  কাজ  করতে  আসা  হতভাগ্য  এসব  মানুষ  অধিকাংশই  অস্থানীয়।  স্বল্প  বেতনের  এসব  কর্মী  আশপাশের  পলাশবাড়ী,  ডেন্ডাবর,  বাইপাইল,  গাজীর  চর,  জামগড়া,  ধামসোনাসহ  বিভিন্ন  এলাকায়  মেস  করে  থাকতেন।  এদের  অনেকের  বাড়ির  লোকজন,  পরিবার- পরিজন  সম্ভবত  এখনো  তাদের  অবস্থার  কথা  জানেন  না। \r\n স্পেকট্রাম  সোয়েটার  ইন্ডাস্ট্রিজের  নিরাপত্তা  কর্মকর্তা  আবু  তাহের  জানান,  দুর্ঘটনার  সময়  সেখানে  সাড়ে  তিন  শ  শ্রমিক  কাজ  করছিলেন।  এদের  অধিকাংশই  ছিলেন  সপ্তম,  চতুর্থ  ও  নিচতলায়।  তবে  ভবনের  অন্যান্য  তলায়ও  দু- একজন  করে  মেশিন  অপারেটর  কর্মরত  ছিলেন। \r\n উদ্ধার  পাওয়া  নিহত  ও  আহতরা :  গতকাল  উদ্ধার  করা  হয়েছে  মিলন ( ২৮),  ইলিয়াস ( ২৪),  মহীদুল  ইসলাম ( ৩২),  মাসুদ  রানা  সোহেল ( ২৮)  ও  আবদুল  আলীমের ( ২৯)  মরদেহ।  সোমবার  উদ্ধার  করা  নিহত  একজন  আলেয়া  বেগমের ( ২৮)  পরিচয়  মিলেছে।  এ  নিয়ে  এ  পর্যন্ত  নিহতের  সংখ্যা  দাঁড়াল  ২৯  জনে। \r\n জীবিত  অবস্থায়  উদ্ধারকৃতরা  হলেন  হেলাল ( ৩২),  নূরুজ্জামান ( ২৮),  মিজানুর  রহমান ( ২৪)  ও  পলাশ ( ২৪) ।  তাদের  সাভার  সেনানিবাস  সম্মিলিত  সামরিক  হাসপাতালসহ  স্থানীয়  বিভিন্ন  ক্লিনিকে  ভর্তি  করা  হয়েছে। \r\n আহতদের  চিকিত্সা :  দুর্ঘটনাস্থল  থেকে  জীবিত  অবস্থায়  যাদের  উদ্ধার  করা  হচ্ছে  তাদের  সহায়তার  জন্য  দুর্ঘটনাস্থলেই  স্থাপন  করা  হয়েছে  মেডিকেল  ক্যাম্প।  আহত  এক  একজনকে  উদ্ধার  করে  নিয়ে  আসা  মাত্র  ক্যাম্পের  চিকিত্সকরা  তাত্ক্ষণিকভাবে  প্রয়োজনীয়  চিকিত্সা  দিচ্ছেন।  পরে  তাদের  পাঠিয়ে  দেওয়া  হচ্ছে  বিভিন্ন  হাসপাতাল  ও  ক্লিনিকে। \r\n ঢাকা  জেলা  সিভিল  সার্জন  ডা.  আবদুল  আউয়াল  মিয়া  বলেন,  আহতদের  চিকিত্সার  জন্য  প্রায়  ১০০  জনের  একটি  চিকিত্সক  দল  এসেছে।  তারা  আহতদের  প্রয়োজনীয়  চিকিত্সা  সেবা  দিচ্ছে। \r\n চিকিত্সক  দলের  পাশাপাশি  ঘটনাস্থলে  মজুদ  রাখা  হয়েছে  বেশ  কিছু  কাঠের  তৈরি  কফিন।  জেলা  প্রশাসন  এসব  কফিন  তৈরি  করে  রেখেছে।  ধ্বংসস্তূপ  থেকে  উদ্ধার  করা  লাশ  এসব  কফিনে  বহন  করা  হবে। \r\n দুর্ঘটনাস্থল  পরিদর্শনে  গিয়েছেন  যারা :  গতকাল  দুর্ঘটনাস্থল  পরিদর্শন  করেছেন  রাষ্ট্রপতি  অধ্যাপক  ড.  ইয়াজউদ্দিন  আহম্মেদ।  তিনি  ঘটনাস্থল  পরিদর্শনের  পাশাপাশি  আহতদের  চিকিত্সার  খোঁজখবর  নেন।  জাতীয়  পার্টির  চেয়ারম্যান  হুসেইন  মুহম্মদ  এরশাদ  ও  তার  স্ত্রী  বিদিশা  গতকাল  দুর্ঘটনাস্থলে  গিয়েছেন। \r\n এ  ছাড়া  আইন  ও  সালিশ  কেন্দ্রের  প্রতিষ্ঠাতা  সদস্য  ড.  হামিদা  হোসেন,  বাংলাদেশ  মহিলা  পরিষদের  রেখা  চৌধুরী  ও  দীপ্তি  রানী  সিকদার  এবং  কমিউনিস্ট  পার্টির  নেতৃবৃন্দ  ঘটনাস্থল  পরিদর্শন  করেন। \r\n","status":true,"publishDate":{"$date":{"$numberLong":"1113328800000"}},"createdAt":{"$date":{"$numberLong":"1748791719392"}},"__v":{"$numberInt":"0"}}
{"_id":{"$oid":"683c74ec082f1e9564eb5fba"},"image":"image-1748792556837.webp","title":"সাভারে  ভবনধসে  মৃতের  সংখ্যা  বেড়ে  ৫৭","description":"§ আমি  কিছু  বুঝি  না,  আমার  ভাইয়ের  লাশটা  আমারে  বুঝায়া  দিবেন।©  ধ্বংসস্তূপের  সামনে  বসে  উদ্ধারকর্মীদের  কাছে  বারে  বারে  এ  আকুতি  জানাচ্ছিলেন  আমেনা  বেগম।  তার  ভাই  নজরুল  ৯  তলা  ভবন  ভেঙে  পড়ার  দিন  থেকে  নিখোঁজ  রয়েছেন। \r\n ধ্বংসস্তূপের  নিচে  এখনো  যারা  চাপা  পড়ে  আছেন,  তাদের  জীবিত  ফিরে  পাওয়ার  আর  আশা  নেই।  এখন  অপেক্ষা  শুধু  লাশের।  তা- ও  সেই  লাশ  কী  অবস্থায়  মিলবে,  তা  নিয়ে  রয়েছে  সংশয়।  সাভারে  ধসেপড়া  ভবন  থেকে  গত  দু  দিন  যেসব  মৃতদেহ  উদ্ধার  করা  হয়েছে,  তার  কোনোটিই  অক্ষত  ছিল  না।  প্রচণ্ড  গরমে  ও  চাপে  লাশে  পচন  ধরেছে।  কোনো  কোনোটিতে  পোকার  আক্রমণ  শুরু  হয়েছে।  তার  পরও  প্রিয়জনের  মৃতদেহ  ফিরে  পাওয়ার  আশায়  ধ্বংসস্তূপ  ঘিরে  আছে  শত  শত  মানুষ। \r\n রাজধানীর  অদূরে  সাভার  ইপিজেডের  কাছে  পলাশবাড়ীতে  তৈরি  পোশাক  কারখানা  স্পেকট্রাম  সোয়েটার  ইন্ডাস্ট্রিজ  লিমিটেডের  ৯  তলা  ভবনটি  গত  রোববার  গভীর  রাতে  ভেঙে  পড়ার  পর  প্রথম  দু  দিন  জীবিত  কয়েকজনকে  উদ্ধার  করা  সম্ভব  হয়েছে।  তৃতীয়  দিন  থেকে  উদ্ধারকর্মীরা  শুধু  মৃতদেহই  উদ্ধার  করেছে।  গত  বৃহস্পতিবার  আটজন  এবং  গতকাল  শুক্রবার  এখান  থেকে  আরো  ১৭  জনের  মৃতদেহ  উদ্ধার  করা  হয়।  এ  নিয়ে  মৃতের  সংখ্যা  দাঁড়াল  ৫৭।  আহতাবস্থায়  উদ্ধার  হয়েছে  ৯৬  জন।  আরো  অনেক  শ্রমিক  এখনো  কংক্রিটচাপা  পড়ে  আছে  বলে  উদ্ধারকর্মীরা  ধারণা  করছেন।\r\n তথ্যকেন্দ্রের  হিসাব  অনুযায়ী  ২৪৭  জন  শ্রমিকের  আত্মীয়স্বজন  এসে  নিখোঁজদের  তালিকায়  নাম  লিখিয়েছেন।  তবে  কংক্রিটের  ধ্বংসস্তূপে  চাপাপড়া  শ্রমিকের  সংখ্যা  আরো  বেশি  হবে  বলে  উদ্ধারকর্মীরা  ধারণা  করছেন। \r\n দুর্ঘটনার  পর  দিন  যতই  গড়াচ্ছে,  ততই  জীবিত  কাউকে  উদ্ধারের  আশা  ছেড়ে  দিয়েছেন  উদ্ধারকর্মীরাও।  তবে  মৃতদেহগুলোকে  যতদূর  সম্ভব  অক্ষত  অবস্থায়  উদ্ধারের  চেষ্টা  চালাচ্ছেন  তারা।  এ  কারণে  উদ্ধারকাজে  মাঝে  মধ্যেই  কিছুটা  স্থবিরতা  আসছে।  তবে  দুর্ঘটনার  দিন  থেকে  রাত- দিন  চব্বিশ  ঘণ্টা  বিরামহীন  উদ্ধারকাজ  চলছে।\r\n মৃতদেহের  জন্য  প্রতীক্ষা :  দুর্ঘটনাস্থলে  একটি  বোর্ডে  নিখোঁজ  কর্মীদের  ছবি  টানানো  রয়েছে।  গতকাল  দুপুর  ২টায়  এক  ব্যক্তি  এসে  বোর্ড  থেকে  একটি  ছবি  নামিয়ে  নেওয়ার  জন্য  সেখানে  কর্তব্যরত  এক  সেনা  সদস্যকে  অনুরোধ  জানাতেই  কৌতূহল  জাগল।  জিজ্ঞেস  করে  জানা  গেল,  মাত্র  ১৫  মিনিট  আগেই  ২২  বছরের  যুবক  আবদুল  গণির  মৃতদেহ  উদ্ধার  করা  হয়েছে।  বড়  ভাই  মওলানা  আবুবকর  তা  শনাক্ত  করেছেন।\r\n গলিত  লাশের  মুখমণ্ডল  দেখে  শনাক্তকরণের  কোনো  উপায়  নেই।  কীভাবে  নিশ্চিত  হলেন,  এ  প্রশ্নের  জবাবে  আবুবকর  জানান,  তার  ভাইয়ের  পরনের  গেঞ্জি  দেখে  এবং  পকেটে  পাওয়া  মানিব্যাগে  তার  ছবি  ও  বোনের  একটি  চিঠি  দেখে  তিনি  নিশ্চিত  হয়েছেন¦  এটিই  তার  ভাইয়ের  লাশ। \r\n আবুবকর  ভাইয়ের  লাশ  ফিরে  পেলেও  ফরিদপুরের  সামাদ  মিয়া,  টাঙ্গাইলের  ইলিয়াস  মোল্লা  কিংবা  ময়মনসিংহের  রোকনের  মতো  আরো  অনেকেই  টানা  পাঁচ  দিন  ধরে  ঠায়  দাঁড়িয়ে  থেকেও  সন্ধান  পাননি  প্রিয়জনের।  ধ্বংসস্তূপ  থেকে  কেউ  নেমে  এলেই  তাকে  ঘিরে  শুরু  হয়  হাজারো  প্রশ্ন।  উদ্ধারকর্মী,  পুলিশ  বা  সাংবাদিক¦  সবাইকে  ঘিরে  স্বজনদের  উদ্বেগমাখা  প্রশ্ন,  ভাই  আর  কোনো  লাশ  পাওয়া  গেছে?  কফিনবন্দি  একটি  লাশ  নিয়ে  আসা  মাত্রই  তা  ঘিরে  ধরে  শত  শত  মানুষ।  গলিত  লাশের  সঙ্গে  নিখোঁজ  প্রিয়জনকে  মিলিয়ে  দেখার  চেষ্টা  করা  হচ্ছে।\r\n কন্ট্রোল  রুমের  পাশেই  রয়েছে  কফিনের  স্তূপ।  একসঙ্গে  অনেক  কফিন।  লাশ  এলেই  কফিনে  ভরে  প্রথমে  শনাক্ত  করা  হচ্ছে,  পরে  পাঠিয়ে  দেওয়া  হচ্ছে  সাভার  থানায়।  সেখান  থেকে  নিহতের  বাড়িতে  লাশ  পাঠানোর  সব  ব্যবস্থা  সম্পন্ন  করছে  জেলা  প্রশাসন।  কন্ট্রোল  রুমে  কর্মরত  এক  পুলিশ  সদস্য  বলেন,  উদ্ধারের  পর  কিছু  লাশ  র্যাব  সদস্যরা  স্বজনদের  কাছে  হস্তান্তর  করেছে।  এসব  লাশের  হিসাব  পুলিশের  কাছে  নেই।\r\n","status":true,"publishDate":{"$date":{"$numberLong":"1113588000000"}},"createdAt":{"$date":{"$numberLong":"1748792556841"}},"__v":{"$numberInt":"0"}}
{"_id":{"$oid":"683c752d082f1e9564eb5fbe"},"image":"image-1748792621058.webp","title":"পথে পথে অরাজকতা, বাস-মিনিবাস শ্রমিকদের  কাছে ঢাকার মানুষ জিম্মি","description":"ফার্মগেট থেকে মিরপুর গোলচত্বরে আসতে বাসে ওঠেন বিটিএমসির অবসরপ্রাপ্ত কর্মকর্তা সিদ্দিক আহমেদ। এই ছয় কিলোমিটার পথ যেতে বাসের সময় লাগে ১ ঘণ্টা। এর মধ্যে আগারগাঁও থেকে সাড়ে চার কিলোমিটারের পথে বাস থামে ১৬ বার। প্রচণ্ড গরমে অতিষ্ঠ বয়স্ক বাসযাত্রী সিদ্দিক আহমেদ এর প্রতিবাদ জানালে বাসচালক তার সঙ্গে দুর্ব্যবহার করেন এবং তাকে দেখে নেওয়ার হুমকি দেন। বেলা দেড়টার দিকে মিরপুর ১০ নম্বর গোলচত্বরে এসে বাসটি থামলে সিদ্দিক আহমেদ কর্তব্যরত ট্রাফিক সার্জেন্টের কাছে এ অভিযোগ করেন। ট্রাফিক পুলিশ সার্জেন্ট সাব্বির যাত্রীর সঙ্গে দুর্ব্যবহারের অভিযোগে মোটরযান আইনের ১৩৭ ধারায় একটি মামলা ঠুকে দেন।\r\nএ পর্যন্ত শুনে স্বাভাবিকভাবেই মনে হতে পারে ঘটনার এখানেই পরিসমাপ্তি ঘটেছে। কিন্তু বাস্তবে পরিস্থিতি হয়েছে একেবারেই উল্টো। মামলা দায়েরের পর ক্ষোভে ফেটে পড়েন বাসচালক দুলাল ও হেলপার হাবিব। তারা ট্রাফিক পুলিশের দুজন সার্জেন্টের সামনেই যাত্রীকে গালিগালাজ করেন। পুলিশের নির্দেশে বাসটি গোলচত্বর ছেড়ে গেলেও অন্য একজনকে দায়িত্ব দিয়ে চালক নিজে বাস থেকে নেমে আসেন। তিনি অভিযোগকারী যাত্রীর আশপাশে অবস্থান নিয়ে ঘোরাঘুরি করতে থাকেন। এতে অভিযোগকারী সাবেক সরকারি চাকুরে বাসযাত্রী আতঙ্কিত হয়ে পড়েন। তিনি অনেকক্ষণ পুলিশের সামনে দাঁড়িয়ে থেকে এক পর্যায়ে অবস্থা বুঝে কোনোমতে পালিয়ে যান। গতকাল সোমবার দুপুরে রাজধানীর মিরপুর গোলচত্বরে এ প্রতিবেদকসহ পুলিশ ও কয়েকটি জাতীয় দৈনিকের সাংবাদিকদের সামনে এ ঘটনা ঘটে।\r\nতবে অন্যান্য দিনের তুলনায় গতকাল সোমবার মিরপুর এলাকার অবস্থা অনেকটা সহনশীল ছিল। রোববার বাসের চাকায় পিষ্ট হয়ে স্কুলছাত্রের মৃত্যুর পর ট্রাফিক পুলিশ তৎপর হয়েছে। নবগঠিত হাইওয়ে পুলিশের মোবাইল টিম সকাল থেকে রাস্তায় নেমে আসে। মোবাইল টিমের সার্জেন্ট মিজান প্রথম আলোকে বলেন, সকাল থেকে দুপুর পর্যন্ত তিনি ট্রাফিক আইন ভঙ্গের কারণে ১৫টি যানবাহনের বিরুদ্ধে মামলা দায়ের করেছেন।\r\n১০ নম্বর গোলচত্বরের যাত্রী আবদুল হামিদ অভিযোগ করে বলেন, পুরো ১০ নম্বর এলাকা যেন বাস টার্মিনাল। পূর্ব দিকে কচুক্ষেত ও ১৪ নম্বরের বাস, পশ্চিম দিকে গাবতলী ও ১ নম্বর রুটের বাস, উত্তর দিকে পল্লবী ও সাড়ে ১১ নম্বর রুটের বাস এবং দক্ষিণ দিকে ফার্মগেটগামী বাস দিনরাত দাঁড়িয়ে থাকে। এতে করে সেখানে সব সময় যানজট লেগে যায়; বিশেষ করে সকালবেলা সেখানে মারাত্মক যানজটে পড়ে মূল্যবান কর্মঘণ্টা খোয়াতে হয় অফিসগামী যাত্রীদের। আবুল হাশেম নামের আরেক যাত্রী বলেন, বাসগুলো যাত্রী নেওয়ার জন্য রাস্তায় আড়াআড়ি দাঁড়িয়ে থেকে নির্ধারিত সময় নষ্ট করে। এরপর চলতে গিয়ে শুরু করে আগে যাওয়ার প্রতিযোগিতা।\r\nরোকেয়া সরণির আগারগাঁও কমি›উটার সিটি থেকে মিরপুর ১০ নম্বর গোলচত্বর পর্যন্ত সাড়ে চার কিলোমিটার পথে কোনো ট্রাফিক সিগন্যাল নেই। এই দূরত্বে বাস থামার জন্য নির্ধারিত রয়েছে তালতলা, শেওড়াপাড়া, কাজীপাড়া ও ১০ নম্বর এলাকা। কিন্তু সব স্থানেই বাস দাঁড়িয়ে থাকে। যাত্রী নেওয়ার জন্য আগে যাওয়ার নামে শুরু করে প্রতিযোগিতা। এতে করে প্রতিনিয়ত মিরপুরের রোকেয়া সরণিতে সড়ক দুর্ঘটনা ঘটছে। মিরপুর থানা পুলিশ জানিয়েছে, গত এক সপ্তাহে রোকেয়া সরণিতে ছোট-বড় ১৩টি দুর্ঘটনা ঘটেছে।\r\nরাজধানীর রাস্তায় যানবাহনে এই নৈরাজ্য নতুন নয়। পথে পথে যাত্রীদের জিম্মি করে চলছে পরিবহন ব্যবসা। বাসের যাত্রীরা প্রতিনিয়ত এ ধরনের বিড়ম্বনায় পড়লেও তাদের অভিযোগ কেউ শোনেন না। নির্দিষ্ট রুটের কিছু বাস ছাড়া রাজধানীর বেশির ভাগ রুটেই যানবাহন চলাচল একেবারেই অনিয়ন্ত্রিত। ভাড়া নিয়ে স্বেচ্ছাচারিতা, যত্রতত্র যাত্রী ওঠানো, বিলম্বে ছেড়ে যাওয়া এবং যাত্রীর জন্য অপেক্ষার নামে রাস্তায় দাঁড়িয়ে থেকে যানজট সৃষ্টি করে পুরো নগরবাসীকেই অতিষ্ঠ করে তুলেছে পরিবহন শ্রমিকরা। একই সঙ্গে যারা বাসে না চড়ে অন্য যানবাহন ব্যবহার করেন তাদেরও বিপাকে পড়তে হয় যানজটে পড়ে। \r\nঢাকা মেট্রোপলিটন আঞ্চলিক পরিবহন কমিটির প্রতিবেদনে দেখা গেছে, ঢাকা মহানগরীতে বাস-মিনিবাসের রুট রয়েছে মোট ৪৭টি। এসব রুটে ৩ হাজার ৯৪১টি বাস-মিনিবাস চলাচল করে। এ ছাড়া শহরতলি থেকে বাইরের রুট রয়েছে ১৫টি। এসব রুটে ৮২৯টি যানবাহন চলে। মহানগরীর ৪৭টি রুটের মধ্যে মিরপুরের সঙ্গে যুক্ত রয়েছে ১৮টি রুটের যানবাহন। এ তালিকার সঙ্গে আরো তিনটি রুট যুক্ত হচ্ছে। ১৮টি রুটের ৮৯৫টি বাস প্রতিদিন মিরপুর ১০ নম্বর এলাকা অতিক্রম করে। একটি বাস দিনে তিনবার করে চলাচল করলেও বাসের যে সংখ্যা দাঁড়ায় তা ভাবতেই শিউরে উঠতে হয়। তারপর আছে সরকারি, আধাসরকারি, স্বায়ত্তশাসিত হাজার হাজার কর্মচারীর অফিসে বহনকারী বাসগুলো। \r\nবাসযাত্রীদের অভিযোগ, রাজধানীর সর্বত্র এখন যানজটের প্রধান কারণ অনিয়ন্ত্রিত বাস-মিনিবাস। রাজধানীর অনেক প্রধান সড়ক থেকে রিকশা ওঠানোর পর নামানো হয়েছে বাস-মিনিবাস। কিন্তু এসব যানবাহন রাস্তায় কোনো নিয়ম নেমে চলে না। তারা যত্রতত্র যাত্রী ওঠানামা এবং যাত্রীর জন্য মোড়ে মোড়ে দাঁড়িয়ে থেকে যানজট সৃষ্টি করে। রাজধানীর মিরপুর রোড, যাত্রাবাড়ী, সায়েদাবাদ, মহাখালী, গাবতলী, মাজার রোড, মগবাজার মোড়, সায়েন্স ল্যাবরেটরিতে এ দৃশ্য হরহামেশা চোখে পড়ে। অনেক যাত্রী অভিযোগ করেন, গুলিস্তান থেকে রিকশা উঠে যাওয়ার পর বাস দাঁড়িয়ে থাকা নতুন সমস্যা হয়ে দাঁড়িয়েছে। তারা বলেন, বাসের ভাড়া নিয়েও রয়েছে নানা অভিযোগ। কিন্তু এসবের প্রতিবাদ করতে গেলে পরিবহন শ্রমিকরা যাত্রীদের ওপর চড়াও হন। অনেক যাত্রীকে বাস থেকে ধাক্কা মেরে ফেলে দিয়ে হত্যার ঘটনাও রাজধানীতে ঘটেছে।\r\nএকজন প্রাইভেটকার চালক অভিযোগ করে বলেন, বাসগুলো এলোমেলোভাবে রাস্তায় চলাচল করে। এতে অন্য যানবাহনকে সমস্যায় পড়তে হয়। প্রাইভেটকার বা মাইক্রোবাসের মতো হালকা যানবাহন বাসের পেছনে চলতে গিয়ে নিয়ন্ত্রণ হারিয়ে ফেলে। \r\nট্রাফিক পুলিশের কর্মকর্তারা বলেন, রাজধানীতে প্রতি মাসে ট্রাফিক আইন ভঙ্গের ব্যাপারে প্রায় ৩০ হাজার মামলা হয়। এর মধ্যে ২০ শতাংশ মামলা হয় বাস-মিনিবাসের বিরুদ্ধে। ট্রাফিক পুলিশের উত্তর বিভাগ থেকে জানা গেছে, গত এক মাসে তারা রাজধানীতে ১৫ হাজার ৭৬১টি মামলা করেছেন। একই সংখ্যক মামলা রয়েছে দক্ষিণ বিভাগে। কিন্তু তারপরও পরিস্থিতি স্বাভাবিক হচ্ছে না।\r\n","status":true,"publishDate":{"$date":{"$numberLong":"1114452000000"}},"createdAt":{"$date":{"$numberLong":"1748792621062"}},"__v":{"$numberInt":"0"}}
{"_id":{"$oid":"683c75b3082f1e9564eb5fc2"},"image":"image-1748792755529.webp","title":"একদিন কেব্ল সংযোগ বন্ধ ছিল কেন?","description":"দুই কেবল ব্যবসায়ী নিহত হওয়ার ঘটনার প্রতিবাদে ২৭ এপ্রিল সন্ধ্যা ৬টা থেকে ২৪ ঘণ্টার ধর্মঘট পালন করে কেবল ব্যবসায়ী সমিতি (কোয়াব)। দুর্ভোগ পোহাতে হয় টেলিভিশন দর্শকদের। খোঁজ নিয়ে লিখেছেন প্রথম আলোর অপরাধ বিভাগের সিনিয়র রিপোর্টার কামরুলহাসান \r\n\r\nহঠাৎ করেই বন্ধ হয়ে গেল আমাদের স্যাটেলাইট সম্প্রচার। প্রথম দিকে কেউ কেউ মনে করেছিলেন সম্প্রচার কেন্দ্রের বিদ্যুৎ বিভ্রাট। অনেকে সংযোগ কেন্দ্রে ফোন করে খোঁজ-খবরও করেন। কিন্তু কিছুতেই ফল মেলেনি। মধ্যবিত্ত পরিবারের যারা দিনশেষে নিয়মিত ঘরের টিভি সেটের সামনে বসেন, বিপদ তাদের বেশি। বিশেষ করে জনপ্রিয় সিরিয়ালের দর্শকরা পড়েন মহা ফাঁপরে। সন্ত্রাসীর হাতে দুই কেব্ল অপারেটর নিহত হওয়ার পর এভাবে গত ২৭ ও ২৮ এপ্রিল টানা ২৪ ঘণ্টা দাপট দেখালেন কেব্ল অপারেটররা। আর তাদের এই হঠকারী সিদ্ধান্তে মধ্যবিত্তের বিনোদন বিপর্যস্ত হওয়ার পাশাপাশি লাখ লাখ টাকার ব্যবসা হারাল দেশী স্যাটেলাইট চ্যানেলগুলো। কিন্তু প্রশ্ন হলো এতে কী লাভ হলো? এই লাভ কার ঘরে গেল? তবে আমাদের বিনোদন ব্যবস্থা যে কিছু লোকের হাতে কীভাবে জিম্মি হয়ে আছে, তা দেখা গেল আবারও।\r\nদেশের মধ্যবিত্ত পরিবারগুলোর একমাত্র পারিবারিক বিনোদন ব্যবস্থার নাম টেলিভিশন। সিনেমা হলের পরিবেশের কারণে রুচিশীল দর্শকরা সেদিকে পা মাড়ান না। আবার সময় ও অবস্থানের কারণে অনেকে মঞ্চের দিকে যেতে পারেন না। সেই অভাব পূরণের একমাত্র উপায় টেলিভিশন। দেশী চ্যানেলের পাশাপাশি বিদেশী স্যাটেলাইট চ্যানেল আসায় এই বিনোদনে নতুন মাত্রা যোগ হয়। জোট সরকার দেশের জনপ্রিয় একুশে টেলিভিশন বন্ধ করে দেওয়ার পর থেকে সংখ্যাগরিষ্ঠ মানুষ এখন স্যাটেলাইট চ্যানেলগুলোর ওপর নির্ভরশীল; কিন্তু এই চ্যানেলগুলোর আসল নিয়ন্ত্রক হচ্ছে কেবল অপারেটররা। তাদের ইচ্ছেমাফিক এলাকাভিত্তিতে চ্যানেল ওঠে-নামে। তাদের এই দাপটের কাছে স্যাটেলাইট চ্যানেলগুলো অসহায়— তা দেশী বা বিদেশী।\r\n১৯৯৩-৯৪ সালে কয়েকটি বিভাগীয় শহরে যাত্রা শুরু করলেও এখন তা জেলা, উপজেলা, থানা পর্যায়ে চলছে। দিন দিন চ্যানেল সংখ্যা বাড়ছে। আগে গ্রাহকসংখ্যা কম থাকলেও এখন গ্রাহকসংখ্যা হবে কয়েক লাখ। আগে যেসব জায়গায় একটি কেব্ল টিভি সংযোগ প্রতিষ্ঠান ছিল, এখন সেখানে দু-তিনটি। গ্রাহক সংযোগ নিয়ে প্রায়ই এদের মধ্যে বিরোধ চলে। আগে এই বিরোধ বেশি ছিল, এখন খানিকটা কমেছে। কেব্ল অপারেটর সম›্রতি এসব বিরোধ কমাতে পারলেও চাঁদাবাজি কমাতে পারেনি। চাঁদার পরিমাণ দিন দিন বাড়ছে বলে অভিযোগ রয়েছে। \r\nআবার স্যাটেলাইট চ্যানেল নিয়ে দর্শকদের নানা অভিযোগ। কেউ বলেন, ছবি ঠিকমতো আসে না। আবার কারো চ্যানেলের সংখ্যা কম থাকে। চ্যানেল যারা চালান তারা এসব নিয়ে মাথা ঘামান না। তাদের প্রতি মাসে মাসোহারাটি হলেই চলে। \r\n তবে যারা এসব চালান তাদেরও রয়েছে নানা অভিযোগ। অনেকে বলেছেন, রাজধানীসহ সারা দেশে রয়েছে ৩ হাজারের বেশি কেব্ল প্রতিষ্ঠান। এখানে নীরব চাঁদাবাজি চলছে। প্রতিমাসে সন্ত্রাসীরা এই প্রতিষ্ঠানগুলো থেকে প্রায় ২ কোটি টাকা চাঁদা হাতিয়ে নেয়। রাজধানীর ৫০০ কেব্ল সংযোগ প্রতিষ্ঠান থেকে ৭৫ লাখ টাকা সন্ত্রাসীদের দিতে হয়। এ নীরব চাঁদাবাজির প্রতিবাদ করতে গিয়ে এ পর্যন্ত ২০ জন ব্যবসায়ী খুন হয়েছেন। \r\nকেবল অপারেটর অ্যাসোসিয়েশনের নেতৃবৃন্দ জানান, রাজধানীর বিভিন্ন ওয়ার্ডে ৫ শতাধিক কেব্ল সংযোগ রয়েছে। এসব প্রতিষ্ঠানের মালিকরা জানান, স্থানীয় সন্ত্রাসীরা এসব প্রতিষ্ঠান থেকে মাসে কমপক্ষে ১৫ হাজার টাকা করে চাঁদা তুলে বিভিন্ন গ্রুপে ভাগ করে নেয়। যারা চাঁদা দিতে অস্বীকার করে তাদের ওপর চলে নির্যাতন। \r\nরাজধানীর রামপুরা বনশ্রী এলাকায় ক্রিস্টাল কেব্ল নেটওয়ার্ক এবং অক্সফোর্ড নামে দুটি ডিশ সংযোগের অফিস রয়েছে। এ দুটি প্রতিষ্ঠানের মধ্যে কোনো বিরোধ না থাকলেও স্থানীয় সন্ত্রাসী রইস গ্রুপ ক্রিস্টাল ডিশ সংযোগ নিয়ন্ত্রণের চেষ্টা করছে। এ নিয়ে সেখানে খুনের ঘটনা ঘটে। কিন্তু সেই খুনের জের ধরে সারা দেশে স্যাটেলাইট সংযোগ বন্ধ করে দেওয়া কারো কাম্য ছিল না। \r\n‘প্রতিবাদের অধিকার সবারই রয়েছে। কিন্তু তা যদি বেশির ভাগ মানুষের ক্ষতির কারণ হয়, তেমন প্রতিবাদ কেউই আশা করেন না’— এই মতামত গৃহিণী দর্শকদের।\r\n","status":true,"publishDate":{"$date":{"$numberLong":"1115229600000"}},"createdAt":{"$date":{"$numberLong":"1748792755534"}},"__v":{"$numberInt":"0"}}
{"_id":{"$oid":"683c7608082f1e9564eb5fc6"},"image":"image-1748792840962.webp","title":"র‌্যাবের দ্বিতীয় দফা অভিযান শুরু, লক্ষ্য উঠতি ও মাঝারি গডফাদার","description":"অপরাধী গ্রেপ্তারে র‌্যাপিড অ্যাকশন ব্যাটালিয়নের (র‌্যাব) দ্বিতীয় দফার অভিযান শুরু হয়েছে। এবার তাদের লক্ষ্য উঠতি ও মাঝারি ধরনের গডফাদাররা। র‌্যাবের তালিকাভুক্ত হাজারেরও বেশি সন্ত্রাসী ও গডফাদারের নাম থেকে এদের বাছাই করা হয়েছে। র‌্যাব ব্যাটালিয়নের নতুন মহাপরিচালক আবদুল আজিজ সরকার প্রথম আলোকে বলেন, এটি অব্যাহত অভিযানের অংশ।\r\nগত বছর ২৬ মার্চ স্বাধীনতা দিবসে কুচকাওয়াজের মাধ্যমে র‌্যাবের যাত্রা শুরু হলেও আনুষ্ঠানিকভাবে কাজ শুরু হয় ২১ জুন থেকে। এরপর র‌্যাবের সাতটি ব্যাটালিয়ন তাদের নিজস্ব গোয়েন্দা বিভাগের সংগৃহীত তথ্যের সঙ্গে সংবাদপত্রে প্রকাশিত তথ্য, থানা ও গোয়েন্দা পুলিশের নথি এবং সংশ্লিষ্ট এলাকাবাসীর অভিযোগ যাচাই-বাছাই করে অপরাধীদের একটি তালিকা তৈরি করে। \r\nর‌্যাব সূত্র জানায়, গত এক বছরে তাদের সাতটি ব্যাটালিয়ন এ রকম হাজারেরও বেশি অপরাধীর তালিকা তৈরি করে। র‌্যাবের অতিরিক্ত মহাপরিচালক কর্নেল চৌধুরী ফজলুল বারী প্রথম আলোকে বলেন, দেশের কোনো সন্ত্রাসী ও গডফাদার এখন র‌্যাবের তালিকার বাইরে নেই। সন্ত্রাসীদের ধরন ও তাদের অবস্থান অনুযাযী এসব তালিকাকে বিভিন্ন স্তরে ভাগ করা হয়েছে।\r\nর‌্যাব সূত্র জানায়, তাদের সঙ্গে বন্দুকযুদ্ধে গত বছরের ৫ আগস্ট প্রথম ‘ক্রসফায়ারে’ পিচ্চি হান্নান নিহত হয়। এরপর মহাখালীর মোল্লা শামীম, কারওয়ান বাজারে শাহাবুদ্দিন, নারায়ণগঞ্জের মোমিন উল্লাহ ডেভিড, লালবাগের শীর্ষ সন্ত্রাসী টোকাই মিজান, চট্টগ্রামের আহমুদ্যা ও খুলনার শেখ আসাদুজ্জামান লিটু নিহত হওয়ার ঘটনা ছিল উল্লেখযোগ্য। এভাবে গত ১৭ ডিসেম্বর পর্যন্ত প্রথম দফার অভিযানে তাদের সঙ্গে গুলিবিনিময়ে ৭৭ জন নিহত হয়। র‌্যাব কর্মকর্তারা বলেন, প্রথম দফায় হতাহতদের মধ্যে দু-একজন ছাড়া সবাই ছিল মাঠ পর্যায়ের সন্ত্রাসী। \r\nকিন্তু ১৭ ডিসেম্বর চরমপন্থি নেতা মোফাখখর নিহত হলে এটি রাজনৈতিক হত্যাকাণ্ড বলে সমালোচিত হয় এবং প্রথম পর্যায়ে ক্রসফায়ার বন্ধ হয়। র‌্যাবের সাবেক মহাপরিচালক আনোয়ারুল ইকবাল সে সময় ক্রসফায়ারের বদলে সন্ত্রাসীদের আশ্রয়-প্রশ্রয়দাতা গডফাদারদের ধরার ওপর গুরুত্ব দেন। পরিকল্পনা অনুযায়ী দ্বিতীয় দফার অভিযানের একটি তালিকা তৈরি হয়। সাতটি ব্যাটালিয়ন এভাবে এক হাজার অপরাধীর তালিকা থেকে সাড়ে তিন শ মাঝারি ধরনের গডফাদারের নাম বাছাই করে। এই তালিকায় বিভিন্ন রাজনৈতিক দলের নেতা এবং ঢাকা সিটি করপোরেশনের কিছু ওয়ার্ড কমিশনারের নাম রয়েছে। গত সিটি করপোরেশন নির্বাচনের আগে এদের নামে আগাম ডিটেনশন দেওয়া হয়েছিল। এমন ওয়ার্ড কমিশনারের সংখ্যা ৩০ জন বলে র‌্যাব সূত্র নিশ্চিত করেছে।\r\nদ্বিতীয় দফার অভিযান আরো কিছুটা সময় নিয়ে শুরু করার চিন্তা থাকলেও র‌্যাব কর্মকর্তারা বলেন, সম›্রতি ঢাকাসহ দেশের অন্যত্র হঠাৎ করে অপরাধ বেড়ে যায়। এই অবস্থায় তাদেরও অভিযান শুরু করতে হয়। \r\nএবারের অভিযানকে ব্যতিক্রমী উল্লেখ করে র‌্যাব কর্মকর্তারা বলেন, আগের সব অভিযানে সন্ত্রাসী ধরার পর তার পুরনো রেকর্ড খোঁজ করা হতো। কিন্তু এখন অপরাধী ও তাদের গডফাদারের ব্যাপারে সব ধরনের তদন্ত শেষ হওয়ার পরই অভিযান চালানো হচ্ছে। গত এক সপ্তাহে র‌্যাবের হাতে নিহত সন্ত্রাসী দুদ মিয়া ও পাবনার নাতি বাবু দ্বিতীয় দফার তালিকাভুক্ত ছিল বলে জানা গেছে।\r\nর‌্যাব কর্মকর্তারা কোনোরকম রাজনৈতিক চাপ ছাড়াই সন্ত্রাসীদের তালিকা তৈরি করেছেন বলে দাবি করেন। তবে তাদের কোনো কোনো কর্মকর্তা নাম প্রকাশ না করে বলেন, এবারের তালিকার অনেক সন্ত্রাসীই কোনো না কোনো রাজনৈতিক দলের সঙ্গে যুক্ত। এ কারণে র‌্যাবের ওপর রাজনৈতিক চাপ দেওয়ার চেষ্টা চলছে।\r\nর‌্যবের বর্তমান অভিযান প্রসঙ্গে মহাপরিচালক আবদুল আজিজ সরকার প্রথম আলোকে বলেন, র‌্যাব আরো সক্রিয় হলে দেশের মানুষ শান্তিতে বসবাস করতে পারবেন।\r\n\r\n","status":true,"publishDate":{"$date":{"$numberLong":"1115402400000"}},"createdAt":{"$date":{"$numberLong":"1748792840964"}},"__v":{"$numberInt":"0"}}
{"_id":{"$oid":"683c767d082f1e9564eb5fca"},"image":"image-1748792957716.webp","title":"অধিকাংশ ঘটনার নির্বাহী তদন্তে বলা হয়েছে গুলিবর্ষণ সঠিক ছিল ","description":"র‌্যাব-পুলিশের ‘ক্রসফায়ার মৃত্যু’র ঘটনার শাসন বিভাগীয় তদন্তে প্রতিটি ক্ষেত্রে গুলিবর্ষণের ঘটনা সঠিক বলে উল্লেখ করা হয়েছে। পুলিশ প্রবিধান (পুলিশ রেগুলেশন অব বেঙ্গল—পিআরবি) অনুযায়ী আগ্নেয়াস্ত্র ব্যবহারের প্রতিটি ক্ষেত্রে নির্বাহী বিভাগের তদন্তের বাধ্যবাধকতা থাকায় ‘ক্রসফায়ারে মৃত্যু’র ঘটনার তদন্ত হচ্ছে।\r\nর‌্যাব, পুলিশ ও মানবাধিকার সংগঠনগুলোর হিসাবে গত বছরের (২০০৪) জুন থেকে চলতি বছরের এপ্রিল পর্যন্ত দেশে ‘ক্রসফায়ারে’ মোট ৩৮৫ জন মারা গেছে। এর মধ্যে পুলিশের ‘ক্রসফায়ারে’ মৃত্যুর সংখ্যাই বেশি।\r\nর‌্যাব সদর দপ্তর দাবি করেছে, ৯ মাসে তাদের সঙ্গে ‘ক্রসফায়ারে’ ৮৩ জন সন্ত্রাসী নিহত হয়েছে। এর মধ্যে প্রথম দফা অভিযানে নিহত হয় ৭৭ জন। সাড়ে চার মাস পরে শুরু হওয়া দ্বিতীয় দফার অভিযানে মারা যায় বাকিরা। তবে মানবাধিকার সংগঠন হটলাইন বাংলাদেশের প্রধান নির্বাহী রোজলিন কস্তা জানান, তাদের হিসাবে র‌্যাবের ‘ক্রসফায়ারে’ নিহতের সংখ্যা ১১৫ জন। পুলিশের ‘ক্রসফায়ারে’ মারা গেছে বাকি ২৭০ জন।\r\nপুলিশ সদর দপ্তর থেকে বলা হয়, এ সংক্রান্ত পর্যাপ্ত তথ্য পুলিশের হাতে নেই। পুলিশের আইজি আবদুল কাইয়ুম প্রথম আলোকে বলেন, পুলিশের সঙ্গে ক্রসফায়ারে নিহত সব ঘটনার তদন্ত পর্যায়ক্রমে চলে আসছে। বর্তমানে ৯০ শতাংশ তদন্ত শেষ হয়েছে। এসব তদন্তে কোনো নেতিবাচক ফলাফল আসেনি বলে আইজি জানান। তিনি বলেন, অতিরিক্ত বিভাগীয় কমিশনার এবং জেলা ম্যাজিস্ট্রেটরা এসব ঘটনার তদন্ত করছেন। \r\nক্রসফায়ার ও গুলিবর্ষণ প্রসঙ্গে র‌্যাব সূত্র জানায়, গত এপ্রিল পর্যন্ত ৬১টি গুলিবর্ষণের ঘটনার মধ্যে ৫৮টির পূর্ণ প্রশাসনিক তদন্ত শুরু হয়েছে। ৬টি ঘটনার তদন্ত করছেন অতিরিক্তি বিভাগীয় কমিশনার, ৩৫টি তদন্ত করছেন জেলা ম্যাজিস্ট্রেট, অন্য ঘটনাগুলো পুলিশ সুপার বা ম্যাজিস্ট্রেটের কাছে রয়েছে। ইতিমধ্যে ৩৫টি ঘটনার তদন্ত প্রতিবেদন জমা দেওয়া হয়েছে। এসব ঘটনার কোনো নেতিবাচক ফলাফল আসেনি। র‌্যাব কর্মকর্তারা বলেছেন, এতে করে বোঝা যায় গুলিবর্ষণের সব কটি ঘটনা যথাযথ ছিল।\r\nর‌্যাবের মহাপরিচালক আবদুল আজিজ সরকার প্রথম আলোকে বলেন, আইন অনুযায়ী গুলিবর্ষণের সব ঘটনার নির্বাহী বিভাগের তদন্তের বাধ্যবাধকতা রয়েছে। র‌্যাব আইন মেনে সেসব তদন্ত করছে। \r\nপিআরবিতে যা আছে : পুলিশ প্রবিধান অনুযায়ী আগ্নেয়াস্ত্র ব্যবহারের প্রতিটি ক্ষেত্রে নির্বাহী বিভাগের তদন্তের বাধ্যবাধকতা রয়েছে। পিআরবির ১৫৩(ক) ধারায় বলা হয়েছে, শুধু তিনটি কারণে আগ্নেয়াস্ত্র ব্যবহার করা যাবে। এগুলো হলো— ব্যক্তির আত্মরক্ষা বা সম›ত্তির অধিকার ব্যবহারের জন্য (দণ্ডবিধির ৯৬-১০৬ ধারা), বেআইনি সমাবেশ ছত্রভঙ্গ করার জন্য (ফৌজদারি কার্যবিধির ৪৬ ধারা) এবং কিছু পরিস্থিতিতে গ্রেপ্তার কার্যকর করার জন্য (ফৌজদারি কার্যবিধির ৪৬ ধারা)। ১৫৪(খ) ধারায় বলা হয়েছে, একেবারে জরুরি পরিস্থিতি ছাড়া কখনোই গুলি করা ঠিক হবে না।\r\nআগ্নেয়াস্ত্র ব্যবহার নিয়ে শাসন বিভাগীয় তদন্তের ব্যাপারে ১৫৭(ক) ধারায় বলা হয়েছে, যখনই পুলিশ আগ্নেয়াস্ত্র ব্যবহার করবে তখনই তা যুক্তিযুক্ত হয়েছে কি না নির্ধারণের জন্য যত দ্রুত সম্ভব তদন্ত চালাতে হবে। তদন্ত শেষ হওয়ার সঙ্গে সঙ্গে তদন্তকারী কর্মকর্তা সরকারের কাছে একটি প্রতিবেদন পাঠাবেন এবং আইজিপির কাছে পেশ করার জন্য প্রতিবেদনের একটি কপি সুপারিনটেনডেন্ট বা রেঞ্জের ডেপুটি ইন্সপেক্টর জেনারেলের কাছে পাঠাবেন।\r\n","status":true,"publishDate":{"$date":{"$numberLong":"1115834400000"}},"createdAt":{"$date":{"$numberLong":"1748792957720"}},"__v":{"$numberInt":"0"}}
{"_id":{"$oid":"683c76e8082f1e9564eb5fce"},"image":"image-1748793064772.webp","title":"প্রথম বড় চালান ’৯৬ সালে ধরা পড়লেও আড়ালেই রয়ে গেল","description":"দেশের ইতিহাসে প্রথম বড় অস্ত্রের চালান ধরা পড়েছিল ১৯৯৬ সালের মার্চে কক্সবাজারে। এ অস্ত্র চালানের সঙ্গে কারা জড়িত, সে রহস্য আজও উদ্ঘাটিত হয়নি। অবৈধ এ অস্ত্র চালানের উৎস ও গন্তব্য খঁুজে বের করতে সে সময়ের বিএনপি সরকার কার্যকর কোনো উদ্যোগ নেয়নি।\r\nঅস্ত্রভর্তি জাহাজটি থাইল্যান্ডের একটি বন্দর থেকে এসেছিল বলে জানা যায়। অস্ত্র খালাসের সময় ধরা পড়া ১৩ উগ্রপন্থির পরিচয়ও আজ পর্যন্ত জানতে পারেনি কেউ। তাদের আটক করা হয়েছিল ফৌজদারি কার্যবিধির ৫৪ ধারায়। অস্ত্র আটক পুলিশের নেতৃত্বে হলেও নিরাপত্তার কারণে সেনাবাহিনীর একটি ব্রিগেডকে ডাকা হয়। \r\nপুলিশ সূত্র জানায়, ’৯৬ সালের ২৪ মার্চ ভোরবেলা উদ্ধার করা অস্ত্র প্রথমে নিয়ে আসা হয় কক্সবাজার জেলা পুলিশ লাইনে। আটককৃত অস্ত্রের মধ্যে ছিল— এসএমজি ৩১২টি, রাইফেল ১১২টি, এলএমজি ৪৮টি, পিস্তল ১৬৮টি, ম্যাগাজিন ৩ হাজার ৫১৫টি, আরআর চাইনিজ ২০টি, মর্টার-৯টি, মর্টার সাইট ৯টি, এলএমজি ড্রাম ম্যাগাজিন ২৪০টি, এসএমজি ম্যাগাজিন ১৭৯টি, এএমজি ৩ হাজার ৯৩৪ রাউন্ড, অস্ত্রের যন্ত্রাংশ ২ বস্তা, এলএমজি-এসএমজি অ্যাম্যুনেশন ৭৬ বস্তা, এসএমজি ম্যাগাজিন ১১ বস্তা, বল অ্যাম্বু ৩৩ বস্তা, আরআর গোলা ৬৯ বস্তা, হ্যান্ডগ্রেনেড ১৩ বস্তা ও ৮ বস্তা বিস্ফোরক। এই অস্ত্র আটকের ব্যাপারে সে সময় দুটি জাতীয় দৈনিকে খবর প্রকশিত হয়েছিল।\r\nএই অস্ত্রের চালান আটকের নেতৃত্ব দিয়েছিলেন কক্সবাজারের তৎকালীন পুলিশ সুপার আবদুল হান্নান। এ ব্যাপারে তিনি বলেছিলেন, অস্ত্রগুলো ১০টি ট্রাকে করে সেনানিবাসে নেওয়া হয়। অস্ত্র উদ্ধারের পর চট্টগ্রামের তৎকালীন জিওসি মেজর জেনারেল আজিজুর রহমান সেখানে পরিদর্শনে গিয়ে বিপুল পরিমাণ যুদ্ধাস্ত্র দেখে উপস্থিত সবার সামনে বিস্ময় প্রকাশ করেন। মেজর জেনারেল আজিজ তখন উপস্থিত পুলিশ ও গোয়েন্দা কর্মকর্তাদের বলেছিলেন, এই অস্ত্র দিয়ে সেনাবাহিনীর একটি ব্রিগেড সাজানো সম্ভব। \r\nস্থানীয় লোকজন জানান, কক্সবাজারে অস্ত্র নামার আগেই শহরে খবরটি রটে যায়। তখন স্থানীয় এক ইউপি চেয়ারম্যান কক্সবাজারের পুলিশ সুপারকে গোপনে খবর দেন, চোফলদণ্ডি ইউনিয়নের জেটিঘাটে গভীর রাতে অস্ত্রভর্তি জাহাজ ভিড়েছে। এ খবর পেয়ে পুলিশ সুপার যোগাযোগ করেন গোয়েন্দা সংস্থার কর্মকর্তাদের সঙ্গে। এই অভিযানে তারাও অংশ নেন। পুলিশ সুপার আবদুল হান্নান জানান, রাত দেড়টার দিকে ঘাটে ভিড়ে অস্ত্রভর্তি দুটি ট্রলার। একটি ট্রাক আগে থেকেই সেখানে রাখা ছিল। ট্রলার দুটি ঘাটে ভেড়ার সঙ্গে সঙ্গে একদল অস্ত্রধারী চারদিকে দাঁড়িয়ে অস্ত্র খালাস শুরু করে। হঠাৎ চারদিক থেকে তাদের ঘিরে ফেলা হয়। উপায় না দেখে আত্মসমর্পণ করে ১৩ উগ্রপন্থি। \r\nঘটনার প্রত্যক্ষদর্শী ও স্থানীয় সূত্রগুলো জানায়, অস্ত্র পরিবহনের জন্য আনা আটক ট্রাক দুটির মালিক বাবুল ও কবির কোম›ানি। স্থানীয় বড়শি বোট মালিক সমিতির সভাপতি আবদুল কাদের ও জিপ মাইক্রো শ্রমিক ইউনিয়নের নেতা মোঃ কামাল বান্দরবানে চালের বস্তা নিয়ে যাওয়ার কথা বলে ট্রাক দুটি ঈদগা এলাকা থেকে ভাড়া করে আনেন বলে জানা যায়। কাদের ও কামালের মধ্যস্থতায় জাহাজ থেকে অস্ত্র খালাসের জন্য ভাড়া করা হয় মাছ ধরার ট্রলার। আর এ সময় স্থানীয়ভাবে অস্ত্র চালান খালাস ও পাচারকাজ তদারকি করেন ভারতের নাগাল্যান্ডের বাসিন্দা সম্বুয়েং । অস্ত্র চালান ধরা পড়ার সঙ্গে সঙ্গে সমু¼য়েং পালিয়ে যায়। অস্ত্র চালান আটকের ৮-৯ মাস আগে থেকে সে কক্সবাজারের রাখাইনপাড়ায় বসবাস শুরু করেছিল। সেখানে সম্বুয়েং বিয়েও করে। দু বছর আগে ভারতের একটি রাজ্যে সন্ত্রাসীদের গুলিতে সম্বুয়েং মারা গেছে বলে খবর পাওয়া গিয়েছিল।\r\nপুলিশ সূত্র জানায়, আটককৃতরা জিজ্ঞাসাবাদের জবাবে তখন স্বীকার করেছিল, তারা সবাই প্রতিবেশী দেশের উগ্রপন্থি একটি গ্রুপের সদস্য। পুরো টিমের নেতৃত্বে ছিলেন উগ্রপন্থি গ্রুপের ব্রিগেডিয়ার (!) পদবিধারী জেমস। ভারতের নাগাল্যান্ডের ওখাতে তার বাড়ি। তার সঙ্গে ছিল আরো ১২ জন, যারা নাগা ভাষা ছাড়া অন্য কোনো ভাষা জানত না। \r\nওই অভিযানে অংশ নেওয়া একাধিক পুলিশ ও গোয়েন্দা কর্মকর্তা জানান, তখন আটক উগ্রপন্থিদের জিজ্ঞাসাবাদ করে পুলিশ নিশ্চিত হয়েছে অস্ত্রের চালানটি এসেছে ভারতের একটি উগ্রপন্থি গ্রুপের জন্য। উগ্রপন্থিরা এই অস্ত্র সংগ্রহ করে কম্বোডিয়ার খেমারুজ বিদ্রোহী গ্রুপের কাছ থেকে। পুলিশ আটক ট্রলারের লোকজনকে জিজ্ঞাসাবাদ করে জানতে পারে, গভীর সমুদ্রবন্দরে অস্ত্রভর্তি জাহাজটি নোঙর করা হয়েছিল। \r\nওই অস্ত্র আটকের সময় উপস্থিত একজন পুলিশ কর্মকর্তা নাম না প্রকাশের শর্তে বলেন, তখন আটক হওয়া লোকজনের হাতে উচ্চ ক্ষমতাসম্পন্ন ওয়াকিটকি ছিল। আটককৃতদের পরে জিজ্ঞাসাবাদের কথা বলে তাদের সেনাবাহিনী চট্টগ্রাম নিয়ে যায়। এরপর তাদের সম›র্কে আর কোনো তথ্য পাওয়া যায়নি। \r\nমেজর জেনারেল (অবঃ) এম আজিজুর রহমান সম্প্রতি প্রথম আলোর কাছে এই অস্ত্র উদ্ধার ঘটনার সত্যতা স্বীকার করেন। তিনি জানান, এর আগে আরো একটি চালান ধরা পড়েছিল। \r\nঅস্ত্র চালান আটকের পর ১৯৯৬ সালের ২৬ মার্চ তৎকালীন আওয়ামী লীগ কক্সবাজার শহরে প্রতিবাদ সমাবেশ করে বিএনপি সরকারের পদত্যাগ দাবি করে। ঘটনার প্রত্যক্ষদর্শীদের মধ্যে একজন হচ্ছেন সাবেক সাংসদ মোস্তাক আহমদ চৌধুরী। ঘটনার ৯ বছর পর তিনি প্রথম আলোকে বলেন, সরকার তখন ঘটনাটি ধামাচাপা না দিলে নতুন করে অস্ত্রোপাচারের ঘটনা ঘটত না। চট্টগ্রামে আটক ১০ ট্রাক অস্ত্র তার বড় নজির।\r\nতখন এ ঘটনায় ক্ষোভ প্রকাশ করে জামায়াতে ইসলামীর কক্সবাজার জেলার তৎকালীন আমির মাওলানা আবু ছাবের ও নায়েবে আমির অ্যাডভোকেট ছালামত উল্লাহ সংবাদপত্রে বিবৃতি দিয়েছিলেন। \r\nএ ব্যাপারে কক্সবাজার আদালতের সাবেক এপিপি অ্যাডভোকেট নূরুল ইসলাম বলেন, ১৩ নাগা বিদ্রোহীকে তখন ৫৪ ধারায় কক্সবাজার আদালতে হাজির করে জিঞ্জাসাবাদের জন্য চট্টগ্রাম নিয়ে যাওয়া হয়। এরপর তাদের আর খোঁজ পাওয়া যায়নি।\r\n\r\n","status":true,"publishDate":{"$date":{"$numberLong":"1116352800000"}},"createdAt":{"$date":{"$numberLong":"1748793064776"}},"__v":{"$numberInt":"0"}}
{"_id":{"$oid":"683c7728082f1e9564eb5fd5"},"image":"image-1748793128319.webp","title":"চট্টগ্রামে আটক অস্ত্রের উৎস-গন্তব্য নিয়ে কৌতূহলের জবাব মেলেনি","description":"চট্টগ্রামে আটক করা ১০ ট্রাক অস্ত্র নিয়ে রহস্য থেকেই গেল। দেশের সবচেয়ে আলোচিত এই অস্ত্র মামলার তদন্ত কর্মকর্তা বদল হয়েছে তিনবার। অভিযোগপত্রও (চার্জশিট) হয়েছে দু দফায়। কিন্তু অস্ত্রের উৎস ও গন্তব্য নিয়ে মানুষের যে কৌতূহল তার কোনো জবাব মেলেনি। \r\nগত বছর ১ এপ্রিল গভীর রাতে চট্টগ্রামের ইউরিয়া সার কারখানার জেটিতে দুটি ট্রলার থেকে ট্রাকে তোলার প্রাক্কালে আটক করা হয় এই বিপুল অবৈধ অস্ত্র। শুরুতেই অস্ত্র আটক নিয়ে দুটি মামলা হয়। একটি অস্ত্র এবং অপরটি চোরাচালানের মামলা। মামলা করেন কর্ণফুলী থানার তৎকালীন ওসি আহাদুর রহমান। কয়েকদিন পর এ মামলা তদন্তের দায়িত্ব পান সিআইডির সহকারী পুলিশ সুপার এ কে এম কবীর উদ্দিন। \r\nজানা যায়, সহকারী কমিশনারের নেতৃত্বে সিআইডির একটি তদন্ত দলের এক কর্মকর্তা অস্ত্র চালানটির ব্যাপারে একটি প্রতিবেদন দেয়। তারা ধারণা করেন, অস্ত্রের চালানটি প্রতিবেশী দেশের দুটি উগ্রপন্থি সংগঠনের আস্তানায় যাচ্ছিল। নৌপথে জাহাজে করে তারা এসব নিয়ে আসে চট্টগ্রামে। অস্ত্র খালাসের সঙ্গে চট্টগ্রামের কয়েকজন চোরাচালানি জড়িত ছিল। এ ছাড়া অস্ত্র আটকের পরপর সরকার তৎকালীন স্বরাষ্ট্র সচিব মুহাম্মদ ওমর ফারুককে প্রধান করে পাঁচ সদস্যের একটি তদন্ত কমিটি করে। এ কমিটিতে পুলিশ কর্মকর্তা ছাড়াও বিভিন্ন গোয়েন্দা সংস্থার সদস্য ছিলেন। কমিটিকে দায়িত্ব দেওয়া হয় পুরো মামলার তদন্ত তদারকি করার জন্য। কিন্তু কমিটি কী করেছে তা আজও জানা যায়নি। \r\nপুলিশসহ স্থানীয় বিভিন্ন সূত্র থেকে জানা গেছে, অস্ত্র আটকের শুরুতেই পুলিশ এক ইউপি সদস্যকে আটক করেছিল। যে জেটিতে এই অস্ত্রগুলো খালাসের পরিকল্পনা নেওয়া হয়েছিল সেটা ছিল সরকারি দলের শ্রমিক সংগঠনের নিয়ন্ত্রণে। এ কারণে অস্ত্র পাচারকারী ওই স্থানটিকে নিরাপদ মনে করে। অস্ত্র খালাসের জন্য শ্রমিক জোগাড়ের দায়িত্ব পেয়েছিল দ্বীন মোহাম্মদ। তবে ট্রলার ভাড়ার দায়িত্বে ছিল হাজি সোবহান। চোরাচালানি হাফিজুর রহমান তাদের সঙ্গে চুক্তি করে মোটা টাকার বিনিময়ে। পুলিশ দীর্ঘ তদন্ত শেষে ২০০৪ সালের ১৩ জুন এ মামলার অভিযোগপত্র দাখিল করে। আদালতে দেওয়া পুলিশের প্রতিবেদন থেকে জানা যায়, এ ঘটনায় আসামি করা হয় ৪২ জনকে। আসামিদের মধ্যে ২১ জন ছিল অস্ত্র খালাসের জন্য নিয়োজিত ঘাট শ্রমিক ও দিনমজুর, যাদের ১৪ জনই পরে জামিনে বেরিয়ে আসে। অস্ত্রচালান ধরার সময় ১০টি ট্রাক আটক করা হলেও পরে মামলার কাগজপত্রে এ সংখ্যা হয়ে যায় সাতটি। পরে এ নিয়ে আদালতে আপত্তি ওঠে। \r\nজানা গেছে, তদন্ত শেষে সহকারী পুলিশ সুপার কবীর উদ্দিন যে অভিযোগপত্র দাখিল করেন তাতে গুরুত্বপূর্ণ অনেক তথ্য এড়িয়ে যাওয়া হয়। কোত্থেকে ওই অস্ত্রগুলো এসেছিল এবং গন্তব্য কোথায় ছিল তার কিছুই উল্লেখ করা হয়নি। ফলে ওই অভিযোগপত্রের বিশ্বাসযোগ্যতা নিয়ে প্রশ্ন ওঠে। পরে আদালত মামলাটি পুনঃতদন্তের নির্দেশ দেয়। ফের তদন্ত করে সিআইডির আরেক সহকারী পুলিশ সুপার মীর নওশের আলী গত বছর ২৫ আগস্ট সম›ূরক অভিযোগপত্র দাখিল করেন। সম›ূরক অভিযোগপত্রে ৪৩ জনকে আসামি করা হয়। এরপর চলতি বছর ২৩ এপ্রিল চট্টগ্রাম মহানগর দায়রা জজ আনোয়ার হোসেনের আদালতে মামলার অভিযোগ গঠনের (চার্জ গঠন) শুনানি হয়।\r\nএ অস্ত্রচালানের সঙ্গে জড়িত সন্দেহে চট্টগ্রামের ব্যবসায়ী শফিউর রহমানকে র‌্যাব গ্রেপ্তার করলেও কয়েক দিন পরে তিনি জামিনে বেরিয়ে আসেন। সর্বশেষ গত ১৬ এপ্রিল ছালেহ জহুর নামে এ মামলার এক আসামিকে পুলিশ চট্টগ্রাম থেকে গ্রেপ্তার করে। তার আগে গত ১৭ মার্চ রাজধানীর মিরপুর এলাকার কুঠিবাড়ী থেকে গ্রেপ্তার হয়েছিল আরেক আসামি চট্টগ্রাম ট্রাক মালিক সমিতির সাধারণ সম›াদক হাজি ইয়াকুব। অস্ত্রচালান পরিবহনের জন্য তার প্রতিষ্ঠানের ট্রাক ভাড়া করা হয়েছিল। \r\nঅস্ত্র মামলায় ৪৩ আসামির মধ্যে এ পর্যন্ত ৩০ জন গ্রেপ্তার হয়। এদের মধ্যে ১৪ জন আদালত থেকে জামিন নিয়ে বেরিয়ে গেছে এবং ১৬ জন কারাগারে রয়েছে। তবে অস্ত্র চালানোর সহায়তাকারী বলে চিহ্নিত হাফিজুর রহমান, দীন মোহাম্মদ, হাজি সোবহান, আবুল কাশেমসহ ১৩ জনকে পুলিশ এখন পর্যন্ত গ্রেপ্তার করতে পারেনি। এদের বর্তমান অবস্থান সম›র্কে পুলিশ ও গোয়েন্দাদের কাছে কোনো তথ্য নেই বলে জানা গেছে। একাধিক সূত্র জানায়, আসামিদের তিনজন ভিন্ন নামে পাসপোর্ট করে বিদেশে পাড়ি জমিয়েছে। \r\nসরকারি উচ্চ মহলেও এ আলোচনা রয়েছে যে, এই বিপুল পরিমাণ অস্ত্র পার্শ্ববর্তী দেশের উগ্রপন্থিরা এনেছিল। তাদের সাহাঘ্য করেছে বিশেষ কোনো কোনো ব্যক্তি। \r\nসংশোধনী : গতকাল বুধবারের প্রতিবেদনে চট্টগ্রামের সাবেক পুলিশ সুপার আবদুল হান্নানের সঙ্গে এই প্রতিবেদকের কথা বলার বিষয়টি উল্লেখ করা হয়েছে। প্রকৃতপক্ষে এ বিষয়টি নিয়ে প্রথম আলো গত কয়েক মাস ধরে অনুসন্ধান চালিয়ে আসছে এবং তার সঙ্গে প্রতিবেদকের কথা হয় কিছু সময় আগে।\r\n\r\n","status":true,"publishDate":{"$date":{"$numberLong":"1116439200000"}},"createdAt":{"$date":{"$numberLong":"1748793128322"}},"__v":{"$numberInt":"0"}}
{"_id":{"$oid":"683c77f4082f1e9564eb5fd9"},"image":"image-1748793332989.webp","title":"পথে পথে মৃত্যুপরোয়ানা","description":"লাশকাটা ঘরে পড়ে থাকা মানুষটির পরিচয় নেই। ঠিকানা নেই মর্গের খাতায়, পুলিশের কাগজপত্রে। অথচ বেঁচে থাকার শেষ মুহূর্তেও তার একটি পরিচয় আর ঠিকানা ছিল। হয়তো তিনি কারো বাবা, সন্তান বা প্রিয়জন। তার ঘরে ফেরার অপেক্ষা নিয়ে দুশ্চিন্তায় আছেন পরিবারের লোকজন। ঢাকা মেডিকেলে প্রতিদিনই এমন নাম-পরিচয়হীন মানুষের লাশ আসে, যাদের বেশির ভাগই সড়ক দুর্ঘটনার শিকার। পথচলার সময় গাড়িচাপা পড়ে এসব মানুষ হয়ে গেছেন ‘অজ্ঞাত পরিচয়ের লাশ’। দুদিন মর্গে পড়ে থেকে লাশ চলে যায় আঞ্জুমান মুফিদুল ইসলামের হাতে।\r\nঢাকার রাস্তায় যান চলাচলে কোনো শৃঙ্খলা নেই। বাস-ট্রাকগুলোর চালকরা তাদের বাহনটিকে চালান এলোমেলোভাবে নিজের খেয়াল-খুশিমতো। আর কে কাকে টেক্কা দিয়ে আগে যাবে, তারই প্রতিযোগিতা চলে রাস্তাজুড়ে। ছুটন্ত বাস রাস্তার যেকোনো স্থানে হঠাৎ দাঁড়িয়ে পড়তে পারে যাত্রী তুলতে। রাস্তা ছেড়ে ফুটপাতে উঠে পড়তে পারে যেকোনো যান। রাজধানীর সড়কগুলোতে এমন বিশৃঙ্খল পরিবেশ সর্বত্র। ফলে প্রতিনিয়ত রাস্তায় দুর্ঘটনা ঘটছে। ঘর থেকে বের হওয়া মানুষের ঘরে ফেরার নিশ্চয়তা কমছে। \r\nগত ২৪ এপ্রিল নগরীর মিরপুরে বাসচাপায় মর্মান্তিক মৃত্যু ঘটেছে ১২ বছরের স্কুলছাত্র অমির। তার কোনো দোষ ছিল না। রাস্তায় চলাচলের কোনো নিয়মও ভাঙেনি সে। সড়কের পাশে বাসস্টপে দাঁড়িয়ে সে বাসে ওঠার জন্য অপেক্ষা করছিল। সামনের বাসকে টেক্কা দিয়ে সামনে যাওয়ার বেপরোয়া প্রতিযোগিতায় নামা একটি মিনিবাস তাকে চাপা দেয়। সঙ্গে সঙ্গে মারা যায় অমি। এর পরের দিন ঢাকার মালিবাগে রাস্তা পার হতে গিয়ে বাসচাপায় মারা যায় ৯ বছরের স্কুলছাত্র মানিকচাঁদ। ঢাকা কলেজের সামনে একইভাবে বাসচাপায় প্রাণ হারিয়েছেন শাহ আলম (৫৫) নামে এক ব্যবসায়ী। ওইদিন নগরীতে সড়ক দুর্ঘটনায় মারা গেছে চারজন। গত ৬ এপ্রিল ভিকারুননিসা নূন স্কুলের নবম শ্রেণীর ছাত্রী তানজিনা সারা পরীবাগে রাস্তা পার হতে গিয়ে বাসের ধাক্কায় মাথায় গুরুতর আঘাত পায়। গত নববর্ষের উৎসবের দিনে স্বজনদের রিক্ত করে পরপারে চলে যায় সে।\r\nঢাকা মেডিকেলের সূত্র জানায়, প্রতিদিন আহত হয়ে গড়ে কমপক্ষে ১৫ জন ঢাকা মেডিকেলে চিকিৎসা নিতে আসেন। ঢাকা মেডিকেল ছাড়া রাজধানীর অন্যান্য হাসপাতালে প্রতিদিন আরো ১৫ জন চিকিৎসা নেন। র‌্যাবের হিসাব অনুযায়ী গত মার্চ মাসে রাজধানীর ২২টি থানা এলাকায় মোট ৩৭টি সড়ক দুর্ঘটনার ঘটনা ঘটেছে। এর মধ্যে সবচেয়ে বেশি ঘটেছে তেজগাঁও এলাকায়।\r\nঢাকা মেট্রোপলিটন আঞ্চলিক পরিবহন কমিটির প্রতিবেদনে দেখা গেছে, ঢাকা মহানগরীতে বাস-মিনিবাসের রুট রয়েছে মোট ৪৭টি। এসব রুটে ৩ হাজার ৯৪১টি বাস-মিনিবাস চলাচল করে। এ ছাড়া শহরতলি থেকে বাইরের রুট রয়েছে ১৫টি। এসব রুটে ৮২৯টি যানবাহন চলে। একটি বাস দিনে তিনবার করে চলাচল করলেও সড়কগুলোতে বাসের যে সংখ্যা দাঁড়ায় তা ভাবতেই শিউরে উঠতে হয়। তারপর আছে সরকারি, আধা সরকারি, স্বায়ত্তশাসিত হাজার হাজার কর্মচারীর অফিসে বহনকারী বাসগুলো। \r\nবাসযাত্রীদের অভিযোগ, রাজধানীর সর্বত্র এখন যানজট ও দুর্ঘটনার প্রধান কারণ অনিয়ন্ত্রিত বাস-মিনিবাস। রাজধানীর অনেক প্রধান সড়ক থেকে রিকশা উঠানোর পর নামানো হয়েছে বাস-মিনিবাস। কিন্তু এসব যানবাহন রাস্তায় কোনো নিয়ম মেনে চলে না। যাত্রীরা এসবের প্রতিবাদ করতে গেলে পরিবহন শ্রমিকরা যাত্রীদের ওপর চড়াও হয়। অনেক যাত্রীকে বাস থেকে ঠেলে ফেলে দিয়ে হত্যার ঘটনাও রাজধানীতে ঘটেছে। \r\nঢাকা মহানগরীর বেশির ভাগ যানবাহনই চালায় অদক্ষ শ্রমিক। তাদের কোনো বৈধ চালক সনদ নেই। এরা বেশির ভাগই বাসের সহকারী থেকে চালক হয়েছে। নিয়ম ভেঙে তারাই বেপরোয়া গতিতে বাস চালাতে গিয়ে পথচারীদের চাপা দেয়। নিয়ন্ত্রণ হারিয়ে এসব চালকের বাসই রাস্তা ছেড়ে ফুটপাতে উঠে পড়ে।\r\nতেজগাঁও থানার ওসি কামরুল ইসলাম বলেন, রাস্তা পারাপার হতে গিয়েই বেশির ভাগ সড়ক দুর্ঘটনা ঘটে। পথচারীরা ডানে-বাঁয়ে না তাকিয়ে রাস্তা পার হতে গিয়ে যানবাহনের নিচে পড়ে। তবে এ ক্ষেত্রে যানবাহন চালকরাও নিজেদের দায় এড়াতে পারেন না।\r\nএখন প্রশ্ন হলো, ঢাকা মহানগরীর এসব রাস্তা পারাপার করবেন কীভাবে? না, ঢাকায় রাস্তা পারাপারের তেমন কোনো নিয়ম নেই। আন্ডারপাস ও ওভারব্রিজের সংখ্যা হাতে গোনা যায়। যেগুলো আছে অনেক পথচারী সেগুলো এড়িয়ে চলতেই ভালোবাসেন। অনেকে রাস্তার পাশে যেকোনো জায়গায় দাঁড়িয়ে থাকেন যানবাহনের চাপ একটু হালকা হওয়ার অপেক্ষায়। একটু ফাঁক পেলেই তারা ছুট দেন। চাপা পড়লে এখন কে দায়ী থাকবে?\r\nট্রাফিক পুলিশের কর্মকর্তারা বলেন, রাজধানীতে প্রতি মাসে ট্রাফিক আইন ভঙ্গের ব্যাপারে প্রায় ৩০ হাজার মামলা হয়। এর মধ্যে ২০ শতাংশ মামলা হয় বাস-মিনিবাসের বিরুদ্ধে। ট্রাফিক পুলিশের উত্তর বিভাগ থেকে জানা গেছে, গত এক মাসে তারা রাজধানীতে ১৫ হাজার ৭৬১টি মামলা করেছেন। একই সংখ্যক মামলা রয়েছে দক্ষিণ বিভাগে। কিন্তু আইনি ব্যবস্থা নেওয়ার পরও দুর্ঘটনা কমছে না।\r\nযেকোনো দুর্ঘটনা ঘটলে তার জন্য মামলা হয়। কিন্তু সে ধারা জামিনযোগ্য। এতে করে দুর্ঘটনার ব্যাপারে কেউ আইনের পরোয়া করে না। চালকরা চলেন তাদের নিজের মতো করে। ‘সময়ের চেয়ে জীবনের মূল্য বেশি’ বলে যে প্রচার রয়েছে তার কোনো মূল্য নেই গোঁয়ার চালকদের কাছে। \r\nনাগরিকরা বলছেন, রাস্তায় এ ধরনের বিশৃঙ্খল অবস্থা কোনো সভ্য নগরে চলতে পারে না। যানবাহন চলাচলে শৃঙ্খলা প্রতিষ্ঠার জন্য কঠোর পদক্ষেপ অবশ্যই নিতে হবে। আন্ডারপাস, ওভারব্রিজের সংখ্যা আরো বাড়াতে হবে এবং সেগুলো পথচারীদের ব্যবহারের জন্য সুগম রাখতে হবে। যেখানে-সেখানে রাস্তা পারাপার নয়, রাস্তার নির্দিষ্ট স্থানে জেব্রাক্রসিং টেনে দিতে হবে। পাশাপাশি সব ফুটপাত দখলমুক্ত করে মানুষের হাঁটাচলার উপযোগী করা একান্ত জরুরি।\r\n\r\n","status":true,"publishDate":{"$date":{"$numberLong":"1114970400000"}},"createdAt":{"$date":{"$numberLong":"1748793332993"}},"__v":{"$numberInt":"0"}}
{"_id":{"$oid":"683c7841082f1e9564eb5fdd"},"image":"image-1748793409511.webp","title":"পুলিশের অনাগ্রহে দুর্বল তদন্ত প্রতিবেদন","description":"রাজধানীর মিরপুরে গত ২৪ এপ্রিল বাসচাপায় স্কুলছাত্র সাইমুন আজিজ অমি মারা যায়। এ ঘটনায় বিক্ষুব্ধ জনতা রাস্তায় নেমে এসে যানবাহনে আগুন ধরিয়ে দেয়। বাসচালক বেলায়েত হোসেনকে আটক করে পুলিশে সোপর্দ করে। কিন্তু মাত্র তিন দিন পরে ঘাতক চালক জামিনে ছাড়া পেয়ে যায়। আর তদন্তকারী কর্মকর্তা জানান, সাক্ষী না থাকায় মামলার অপমৃত্যু ঘটানোর জন্য চূড়ান্ত প্রতিবেদন দাখিল করতে হচ্ছে। একই অবস্থা অন্যান্য দুর্ঘটনার মামলার ক্ষেত্রেও।  \r\nসড়ক দুর্ঘটনায় নিরীহ মানুষের মৃত্যু হলেও  দায়ীদের কোনো সাজা হয় না। আইনের ফাঁকফোকর গলে বেরিয়ে যায় তারা। পুলিশ কর্মকর্তারা বলেন, অভিযোগপত্র (চার্জশিট) দাখিলের পরেও গত এক যুগে সড়ক দুর্ঘটনার একটি মামলায়ও দোষী ব্যক্তির কোনো সাজা হয়নি। বেশিরভাগ মামলা হয় আপস হয়েছে, নয়তো চূড়ান্ত প্রতিবেদন (ফাইনাল রিপোর্ট) দাখিল করতে হয়েছে।  ফলে মামলাটির মৃত্যু ঘটেছে।   \r\nডেমরা এলাকায় গত ২৩ মার্চ রাজধানীর দুটি যানবাহনের মুখোমুখি সংঘর্ষে ছয়জন নিহত ও ১২ জন আহত হন।  পুলিশ এ নিয়ে মামলা করলেও আদালতের নির্দেশে কদিন পর ঘাতক যানটিকে ছেড়ে দিতে হয়। থানার ভারপ্রাপ্ত কর্মকর্তা আবদুল গফফার প্রথম আলোকে বলেন, এখন মামলার সঙ্গে জড়িত কাউকে খঁুজে পাওয়া যাচ্ছে না।   \r\nঢাকা কলেজের সামনে গত ২৪ এপ্রিল শনিবার বাসচাপায় শাহ আলম (৫৫) নামে এক ব্যবসায়ীর মৃত্যু হয়। কিন্তু এ ব্যাপারে ধানমন্ডি থানায় মামলা করা হলেও তদন্ত এগোয়নি। থানার কর্মকর্তারা বলেন, প্রতিদিনের মারাত্মক অপরাধের মামলার ভিড়ে এসব মামলা দেখার সময় তাদের নেই। \r\nরাজধানীর আগারগাঁওয়ে শেরেবাংলা নগর উচ্চবিদ্যালয়ের সামনে গত ২৫ মে রাস্তা পার হতে গিয়ে মাইক্রোবাস চাপা পড়ে স্কুলের তৃতীয় শ্রেণীর ছাত্র নাহিদ আহত হয়। এ ঘটনাকে কেন্দ্র করে ওই বিদ্যালয়ের ক্ষুব্ধ ছাত্ররা রাস্তায় নেমে গাড়ি ভাঙচুর করে। মামলার অগ্রগতি তো দূরের কথা, কাফরুল থানা পুলিশ এখন পর্যন্ত ওই গাড়ির চালককে গ্রেপ্তার করতে পারেনি।  \r\nপুলিশ কর্মকর্তারা বলেন, সাধারণ অপরাধ তদন্ত নিয়ে পুলিশের যতটা আগ্রহ, দুর্ঘটনাজনিত মামলার ক্ষেত্রে তাদের ততটাই অনাগ্রহ। এ কারণে এসব মামলার দায়সারা তদন্ত প্রতিবেদন পেশ করা হয়। তবে খিলগাঁও থানার ভারপ্রাপ্ত কর্মকর্তা আরমান আলী বলেন, বেশিরভাগ দুর্ঘটনার মামলা আপস হয়ে যায়। ঘটনার পর যানবাহন মালিকরা হতহতদের পরিবারের সঙ্গে বসে নিজেরা মিটমাট করে নেন। মামলাটি যেকোনো মুহূর্তে আপস হতে পারে, এমন চিন্তা মাথায় থাকায় তদন্ত  এগোয় না। \r\nমামলা তদন্তের সঙ্গে সংশ্লিষ্ট একাধিক কর্মকর্তা বলেন, সড়ক দুর্ঘটনার পর সাধারণত গাড়ির চালককে খঁুজে পাওয়া যায় না। আবার গাড়িটি ভস্মীভূত হয়ে গেলে সেই গাড়ির মালিক আর যোগাযোগ করেন না। এমনকি কখনো মালিকের খোঁজ পেলেও তিনি মালিকানা স্বীকার করেন না। বলেন, গাড়িটি বিক্রি হয়ে গেছে। পুলিশ কর্মকর্তারা বলেন, দুর্ঘটনাকবলিত যানটির কাগজপত্র পরীক্ষার জন্য বিআরটিএকে চিঠি দেওয়া হয়। কিন্তু তারা সহায়তা করে না। এভাবে মাসের পর মাস মামলা পড়ে থাকে।    \r\nখোঁজ নিয়ে জানা গেছে, গত ২০০৪ সালে সড়ক অপরাধে ৩ হাজারের বেশি মামলা হলেও এসব মামলার বেশিরভাগেরই অভিযোগ দাখিল করা যায়নি। সাক্ষীর অভাবে তদন্তকারী কর্মকর্তা চূড়ান্ত প্রতিবেদন দাখিল করেছেন। \r\nসড়ক দুর্ঘটনায় কারো মৃত্যু হলে মামলা দায়ের করা হয় বাংলাদেশ দণ্ডবিধির ৩০৪(খ) ধারায়। এটি জামিনযোগ্য অপরাধ। এ ধারায় কোনো আসামিকে আটকে রাখা যায় না। এমনকি এতে অভিযোগ প্রমাণ করাও সহজ নয়। এরশাদ আমলে দুর্ঘটনা আইন সংশোধন করে এ অপরাধকে সরাসরি হত্যা হিসেবে গ্রহণ করার একটি উদ্যোগ নেওয়া হয়েছিল। কিন্তু এর প্রতিবাদে যানবাহন চালকরা দেশব্যাপী আন্দোলন কর্মসূচি দিলে সে প্রচেষ্টা ভেস্তে যায়।  \r\nঢাকা মেট্রোপলিটন পুলিশের কমিশনার (ট্রাফিক) আনসারউদ্দিন খান পাঠান প্রথম আলোকে বলেন,  দুর্ঘটনার পর লোকজন বিক্ষুব্ধ হয়ে নানা কর্মকাণ্ড চালালেও পরে তাদের আর খোঁজ থাকে না। দেখা যায়, পুলিশ ছাড়া আদালতে আর কোনো সাক্ষী আসে না। এতে করে স্বাভাবিকভাবেই মামলা নষ্ট হয়ে যায়।   \r\nট্রাফিক পুলিশের কর্মকর্তারা স্বীকার করেছেন, প্রচলিত আইনের পাশপাশি মোটরযান আইনেও দুর্ঘটনার অপরাধের জন্য শাস্তির বিধান রয়েছে কিন্তু অধিকাংশ ক্ষেত্রে এসব আইনের ব্যবহার হয় না।   \r\n","status":true,"publishDate":{"$date":{"$numberLong":"1117821600000"}},"createdAt":{"$date":{"$numberLong":"1748793409513"}},"__v":{"$numberInt":"0"}}
{"_id":{"$oid":"683c78af082f1e9564eb5fe1"},"image":"image-1748793519679.webp","title":"সাবধান! আশপাশে গাড়িচোরের দল","description":"নগরীতে আবারও দেখা দিয়েছে গাড়ির যন্ত্রাংশ চুরির হিড়িক। নগরীর উচ্চমধ্যবিত্ত ও অভিজাত এলাকাগুলোয় গত এক মাসেই শতাধিক গাড়ির যন্ত্রাংশ চুরির ঘটনা ঘটেছে। রাজধানীতে শতাধিক চোরের সমন্বয়ে গড়ে উঠেছে গাড়ি ও গাড়ির যন্ত্রাংশ চুরির সংঘবদ্ধ একটি চক্র। দেশজুড়ে এ চক্রের রয়েছে বিস্তৃত নেটওয়ার্ক। এদের হাতে জিম্মি হয়ে পড়েছে গাড়ির মালিক ও চালক।\r\nরাজধানীর বাসা-বাড়িতে, অফিসে কিংবা রাস্তায় গাড়ি পার্কিংয়ের পর এর মালিক ও চালকরা থাকছেন চরম উদ্বেগ-উৎকণ্ঠায়। দিনে ও রাতের আঁধারে রাজধানীতে গাড়ির গ্লাস, দরজা, ক্যাসেট প্লেয়ার, ওয়াইপার, লুকিং গ্লাসসহ মূল্যবান যন্ত্রাংশ খুলে নিয়ে যাচ্ছে সংঘবদ্ধ চোরের দল। কয়েক দিন আগে রাজধানীর গুলশান ১ নম্বরের একটি বাড়িতে চোরের দল ঢুকে দারোয়ানের হাত-পা বেঁধে তিনটি গাড়ির যন্ত্রাংশ খুলে নিয়ে যায়। এর পরের দিন আবার চুরি হয় বারিধারা এলাকায়। এবার ছয়টি গাড়ির যন্ত্রাংশ চুরি হয় এক সঙ্গে। এসব ব্যাপারে থানায় মামলা হলেও পুলিশ কিছুই করতে পারছে না। এলাকাবাসী জানান, চুরির ঘটনা নিয়ে তারা অতিষ্ঠ হয়ে পড়েছেন। অনেক এলাকায় বাড়ির গেটের চেয়ে গ্যারেজের গেটকেই শক্ত করে তৈরি করা হচ্ছে।\r\nএকাধিক সূত্র বলেছে, গাড়ি ও যন্ত্রাংশ চুরির জন্য রাজধানীতে রয়েছে প্রায় ১০০ চোরের একটি দল। এদের সাংকেতিক নাম ‘সেঞ্চুরি গ্রুপ’। চোরা মন্টু এই দলের সর্দার। গাড়ির যন্ত্রাংশ চুরি থেকে শুরু করে সবকিছুই সে নিয়ন্ত্রণ করে। তার সঙ্গে আছে এলাকাভিত্তিক আরো কয়েকটি দল। এদের কেউ প্রাইভেটকার, কেউ ট্রাক, বাস ও মাইক্রোবাসের যন্ত্রাংশ চুরি করে। চোরা মন্টুর গুলশান, বনানী ও বারিধারা এলাকার সহযোগীরা হলো মহিউদ্দিন, সুরুজ, রশিদ, নাসির, হযরত ও মিঠু। দলটির মূল আস্তানা ভজহরি সাহা স্ট্রিটের একটি বাড়ি। এ বাড়ির ওপরের তলায় রাতের বেলা তারা আড্ডা দেয়। দিনের বেলা তারা প্রকাশ্যে পদ্মনিধি লেনের সামনের একটি খালি জায়গায় চোরাই গাড়ির যন্ত্রাংশ লাগায়।\r\nধোলাইখালকেন্দ্রিক চোরদের প্রধান পৃষ্ঠপোষক পুলিশ ও এক শ্রেণীর পার্টস বিক্রেতা দোকানদার। রাজধানীর বিভিন্ন এলাকা থেকে চুরি-ডাকাতি হওয়া গাড়ির যন্ত্রাংশের গন্তব্য ধোলাইখালের পার্টসের দোকান। চোর-ডাকাতদের কাছ থেকে এসব দোকান মালিক যন্ত্রাংশ কিনে গাড়ির মালিকদের কাছে বিক্রি করে। পুলিশকে নিয়মিত বখরা দেওয়ায় এ অসৎ কাজে বাধা দেওয়ার আর কেউ নেই। এমনকি থানায় অভিযোগ জানিয়ে ভুক্তভোগীদের কেউই সুফল পেয়েছেন এমন নজিরও নেই।\r\nঅভিযোগ রয়েছে, প্রতি মাসে ধোলাইখাল থেকে সূত্রাপুর থানায় লাখ লাখ টাকা দেওয়া হয়। এ কারণে ঢাকার থানাগুলোর মধ্যে সূত্রাপুরকে ‘ভালো থানা’ বলা হয়। থানা পুলিশ ছাড়াও সিআইডি, ডিবি ও এসবি পুলিশ নিয়মিত বখরা পায় ধোলাইখাল থেকে।\r\nসূত্র জানায়, গাড়িচোর চক্রটির গতিবিধি  রহস্যজনক কারণে না জানার ভান করে পুলিশ। মাসচারেক আগে গাড়ির গ্লাস ও যন্ত্রাংশ চুরির হিড়িক পড়লে রমনা থানা পুলিশ ধোলাইখালে তল্লাশি অভিযান চালিয়ে বিপুল যন্ত্রাংশ উদ্ধার করে। এরপর মাসখানেক গাড়ির যন্ত্রাংশ চুরি কমে যায়।\r\nসূত্রাপুর থানা পুলিশ বলেছে, গাড়ির যন্ত্রাংশ ও গ্লাস চুরি হওয়ার পর ধোলাইখালে যাওয়ার বিষয়টি সবাই জানে। কিন্তু পুলিশ তা ধরতে পারে না। কারণ পার্টসের দোকানদাররা দাবি করে, দোকানের পুরনো যন্ত্রাংশও নাকি বিদেশ থেকে আমদানি করা হয়েছে।\r\n\r\n","status":true,"publishDate":{"$date":{"$numberLong":"1119117600000"}},"createdAt":{"$date":{"$numberLong":"1748793519681"}},"__v":{"$numberInt":"0"}}
{"_id":{"$oid":"683c78eb082f1e9564eb5fe5"},"image":"image-1748793579670.webp","title":"রাজধানীর পাঁচটি কলেজ ঘিরে  ছাত্রদলের বেপরোয়া চাঁদাবাজি","description":"* চাঁদাবাজি ঠেকাতে ঢাকা কলেজের এক নেতার সঙ্গে ব্যবসায়ীদের মাসিক চুক্তি হয়েছে\r\n* তিতুমীর কলেজের এক নেতা পরিবহন মালিক, আরেকজনের রয়েছে পানির ব্যবসা\r\nকামরুল হাসান ও মোকাররম হোসেন\r\nক্ষমতাসীন বিএনপির ছাত্রসংগঠন জাতীয়তাবাদী ছাত্রদলের অনেক নেতা-কর্মীই সন্ত্রাসী কর্মকাণ্ডে জড়িয়ে পড়েছে। কেউ কেউ জড়িয়ে পড়েছে অবৈধ ব্যবসা-বাণিজ্যে। মফস্বলের অসচ্ছল পরিবারের অনেক সন্তান ঢাকায় ছাত্ররাজনীতি করতে এসে রাতারাতি কোটিপতি বনে গেছে। তাদেরও রয়েছে বাড়ি-গাড়ি। রাজধানীর পাঁচটি নামকরা কলেজে জাতীয়তাবাদী ছাত্রদলের নেতা-কর্মীদের ওপর চালানো এক অনুসন্ধান থেকে পাওয়া গেছে এসব তথ্য।\r\nজানা গেছে, ঢাকা কলেজ, জগন্নাথ কলেজ, কবি নজরুল কলেজ, তিতুমীর কলেজ এবং বাঙ্লা কলেজ— সরকারি এ পাঁচটি কলেজ ঘিরে ছাত্রদলের একটি অপরাধী চক্র গড়ে উঠেছে। ছাত্রদলের মহানগর শাখার এক নেতা বলেন, রাজধানীর কলেজগুলোকে কেন্দ্র করে প্রতিদিন বিশাল অঙ্কের চাঁদাবাজি হচ্ছে। \r\nরাজধানীর বিজয়নগর থেকে গত রোববার ১২ লাখ টাকা ছিনতাই করেছে ছাত্রদলের তিন নেতা। ছিনতাই করা টাকাসহ এদের দুজন পুলিশের হাতে ধরা পড়েছে। এখনো পলাতক রয়েছে অপরজন। এ ঘটনার পর ছিনতাইকারীদের সঙ্গে সম›র্কের কথা সংবাদ বিজ্ঞপ্তি দিয়ে অস্বীকার করেছে ছাত্রদল। বলেছে, গত বছরের ১১ ডিসেম্বর এদের দল থেকে বহিষ্কার করা হয়েছে। আবার বিএনপি মহাসচিব আবদুল মান্নান ভুঁইয়া সংসদে বলেছেন, তাদের দু-তিন বছর আগে দল থেকে বহিষ্কার করা হয়। \r\nখোঁজ নিয়ে জানা গেছে, ছিনতাইকারী ছাত্রদল নেতা রুহুল আমিন টাকা লুটের পর সেদিনই সন্ধ্যায় ছাত্রদলের কয়েক শীর্ষ নেতার সঙ্গে দেখা করেন। যাদের সঙ্গে দেখা করেন তাদের একজন এর আগে মতিঝিলে একটি মানি এক্সচেঞ্জে ডাকাতির ঘটনায় জড়িত ছিল। ওই ঘটনায় ছাত্রদলের ঢাকা বিশ্ববিদ্যালয়ের জহুরুল হক হল শাখার সভাপতি তানজিলুর রহমান দু পুলিশ সদস্যকে হত্যা করে।\r\nঢাকা কলেজের কতিপয় সন্ত্রাসী ছাত্রের সঙ্গে বোরহান উদ্দিন পোস্ট গ্রাজুয়েট কলেজ ছাত্রদলের একাধিক নেতার সংশ্লিষ্টতা রয়েছে। চানখাঁরপুলে বোরহান উদ্দিন পোস্ট গ্রাজুয়েট কলেজের ছাত্রদল নেতা পরাগের বিরুদ্ধে মাদক ব্যবসার অভিযোগ আছে। ঢাকা কলেজের ছাত্রদল নেতা শাহেদ কিছুদিন আগেও মুহসীন হলে অবস্থান করে ক্যাম›াসের ভেতরে ছিনতাই করত। পরে তাকে মারধর করে হল থেকে বের করে দেওয়া হয়।\r\nঢাকা কলেজ : রুহুল-কাউসার-মামুন ছাড়াও আরো কয়েকটি গ্রুপ ঢাকা কলেজ এলাকায় নিয়মিত ছিনতাই-চাঁদাবাজিসহ বিভিন্ন অপকর্ম করে থাকে। এদের মধ্যে দীপু, টমটম শাহেদ, ঠোঁটকাটা হারুন, ভাগ্নে মনিরসহ আরো কিছু ক্যাডার রয়েছে। এরা কলেজের সামনের রাস্তা, নিউমার্কেট, সায়েন্স ল্যাবরেটরি, নীলক্ষেত ও এলিফ্যান্ট রোডে ছিনতাই করে থাকে বলে জানা গেছে। কিছুদিন আগে দীপু, শাহেদ ও হারুন কসবা সেন্টারের একটি প্রতিষ্ঠানে গিয়ে চাঁদা দাবি করলে ওই প্রতিষ্ঠানের নিরাপত্তা ক্যামেরায় তা ধরা পড়ে। এ ঘটনায় তিনজনকে সংগঠন থেকে বহিষ্কার করা হয়।\r\nছাত্রদল নেতা-কর্মী ও নিউমার্কেটের ব্যবসায়ীরা জানান, ফুটপাতের দোকান, নিউমার্কেট, চন্দ্রিমা, গাউছিয়া মার্কেট, কলেজের সামনের বিভিন্ন প্রতিষ্ঠানসহ পাঁচটি গার্মেন্টস কারখানা থেকে দৈনিক, সাপ্তাহিক ও মাসিক ভিত্তিতে চাঁদা আদায় করা হয়। নিউমার্কেটের পাশের একটি আবাসিক হোটেলে অবৈধ নারী ব্যবসায় সহযোগিতা করার মাধ্যমে প্রতি মাসে কলেজ শাখা ছাত্রদলের দুই শীর্ষ নেতা ১০ হাজার টাকা করে মাসোহারা পায় বলে সংশ্লিষ্ট সূত্রে জানা গেছে। \r\nনিউমার্কেটের একজন ব্যবসায়ী জানান, সব সময়ই ক্ষমতাসীন দলের ছাত্রসংগঠনের নেতা-কর্মীরা এ এলাকায় চাঁদাবাজি করে আসছে। চাঁদাবাজি ঠেকাতে এখন কলেজ শাখা ছাত্রদলের সভাপতি ও সাধারণ সম›াদকের সঙ্গে মাসিক চুক্তি করে নিয়েছেন তারা।\r\nসূত্র জানায়, গত বছর ডিসেম্বর মাসে ঢাকা কলেজে ভর্তি এবং চাঁদার ভাগ-বাটোয়ারা নিয়ে ছাত্রদলে উপদলীয় বিরোধ সংঘর্ষে রূপ নেয়। এ সময় রুহুল-মামুন-কাউসার গ্রুপ কলেজ শাখার সাধারণ সম›াদকের কক্ষ ভাঙচুর করে। এ ঘটনায় পাঁচজনকে সংগঠন থেকে বহিষ্কার করে কলেজ শাখা ছাত্রদলের কার্যক্রম স্থগিত করা হয়।\r\nঢাকা কলেজ শাখা ছাত্রদলের বর্তমান কমিটির কার্যক্রম স্থগিত হলেও এ কমিটির সভাপতি জাহিদ ও সাধারণ সম›াদক সুজন বিপুল অর্থের মালিক। এদের মধ্যে সভাপতি নাজমুল হাসান জাহিদের মিরপুর রোডে অ্যাপার্টমেন্ট রয়েছে। সেখানে ছাত্রদলের আরো তিন নেতার ফ্ল্যাট রয়েছে। ঢাকা কলেজ ছাত্রদলের সাধারণ সম›াদক আনিসুর রহমান সুজন গ্লোব শপিং সেন্টারে একটি দোকান কিনেছেন ১৭ লাখ টাকায়। গাওসুল আযম মার্কেটে তার রয়েছে আরো দুটি দোকান। উত্তরা ও মিরপুরে একটি করে প্লট রয়েছে তার।\r\nএ বিষয়ে কার্যক্রম স্থগিত থাকা ঢাকা কলেজ শাখা ছাত্রদলের সভাপতি নাজমুল হাসান জাহিদ প্রথম আলোকে বলেন, কলেজ কমিটির কোনো নেতা চাঁদাবাজি, টেন্ডারবাজিতে জড়িত নয়। ভর্তি বাণিজ্যের মাধ্যমে বিপুল অর্থ আয়ের কথা তিনি অস্বীকার করে বলেন, ছেলে হিসেবে বাবার সম›ত্তির অংশ ছাড়া আপাতত তার কোনো সম›ত্তি নেই। \r\nজগন্নাথ কলেজ : জগন্নাথ কলেজ ও আশপাশ এলাকার ছাত্রদলের একজন সাবেক নেতার (বর্তমানে মহানগর যুবদলের নেতা) নেতৃত্বে চাঁদাবাজি হচ্ছে বলে অভিযোগ পাওয়া গেছে। সরকারি দলের পৃষ্ঠপোষকতায় ছাত্রদলের একটি গ্রুপ এলাকায় ব্যাপক চাঁদাবাজি, টেন্ডারবাজি, দখলসহ নানা অপকর্ম করে বেড়াচ্ছে বলে অভিযোগ রয়েছে। সেখানকার ব্যবসায়ীরা জানান, এসব নেতা-কর্মী ওয়াইজঘাট, ইসলামপুর, বাংলাবাজার ও পাটুয়াটুলীতে নিয়মিত ছিনতাই-চাঁদাবাজি করছে। কলেজ শাখার গত কমিটির এক সহসভাপতির নেতৃত্বে ছাত্রদল ক্যাডাররা এসব অপকর্ম করে থাকে। ছয় মাস আগে ইসলামপুরে চাঁদাবাজির সময় ছাত্রদলের সঙ্গে ব্যবসায়ীদের সংঘর্ষের ঘটনা ঘটে।\r\nব্যবসায়ীদের সঙ্গে কথা বলে জানা গেছে, রাতে জগন্নাথ কলেজের ভেতরে ছাত্রদলের আজিজ- মুন্না গ্রুপ অবস্থান করে। এদের নেতা সাত্তার ও রফিকুল। এরা রাতে মাদক সেবনসহ নানা অপকর্ম করে এবং কলেজের সামনে দিয়ে আসা-যাওয়ার সময় ব্যবসায়ীদের কাছ থেকে চাঁদা আদায় ও ছিনতাই করে। এদের সঙ্গে রয়েছে তারেক, মামুন ও সুজন। জগন্নাথ কলেজের সামনে পুলিশ খুনের সঙ্গেও এরা জড়িত। এ চক্রের সঙ্গে সোহরাওয়ার্দী কলেজের ছাত্রদল ক্যাডার পিয়াসও রয়েছে। \r\nকবি নজরুল কলেজ : কলেজ শাখা ছাত্রদলের সভাপতি জাভেদ কামাল রুবেলের নেতৃত্বে একটি গ্রুপ জোট সরকার ক্ষমতায় আসার পর নিজেরাই কমিটি ঘোষণা করে। এর পর থেকে ধোলাইখাল এবং কলেজের আশপাশ এলাকায় চাঁদাবাজি, টেন্ডারবাজি, ছিনতাই, মাদক ব্যবসাসহ বিভিন্ন অপকর্ম করে চলেছে তারা। রুবেলকে একাধিকবার পুলিশ, ক্লিনহার্ট অপারেশনের সময় সেনাসদস্য এবং কিছুদিন আগে র‌্যাব আটক করলেও পরে সে ছাড়া পেয়ে যায়। কলেজের ছাত্রসংসদ থেকে ১০ লাখ টাকা আত্মসাতের অভিযোগ রয়েছে তার বিরুদ্ধে। কলেজের অনার্সে ভর্তি বাণিজ্য, চাঁদাবাজি, টেন্ডারবাজি, মাদক ব্যবসা করে সে এখন কোটি টাকার মালিক বলে সংশ্লিষ্টরা জানান। বিএনপি ক্ষমতায় আসার পরপরই সে লক্ষÄীবাজারে একটি মার্কেট দখল করে নেয় বলে এলাকাবাসী অভিযোগ করেন। রুবেলের সঙ্গে ছাত্রদলের সাধারণ সম›াদক ওমর, স্থানীয় কবির উদ্দিন আহমেদ, টেন্ডার জহির, তুরান, রিংকু, স্বপনসহ ছাত্রদলের আরো ১০-১২ জন ক্যাডার রয়েছে। রুবেলের সহযোগী ঝন্টু, রিপন ‘শাহ কামাল’ নামে একটি হোটেল দখল করে রেখে সেখান থেকে নানা অপকর্ম পরিচালনা করত। পুলিশ একবার সেখানে অভিযান চালাতে ঢুকলে রুবেলের সহযোগীদের গুলিতে নূর জাহিদ নামে কোতোয়ালি থানার এক পুলিশ সদস্য নিহত হন। পুলিশ হত্যা মামলায় র‌্যাব কিছুদিন আগে ঝন্টুকে গ্রেপ্তার করে। একই মামলার আসামি রিপন র‌্যাবের ‘ক্রসফায়ারে’ কিছুদিন আগে নিহত হয়। \r\nপুলিশ জানায়, রুবেলের সহযোগীরা কলেজের পাশের গলিতে নিয়মিত ছিনতাই এবং ইসলামপুরের ব্যবসায়ীদের কাপড়ের ভ্যান আটকে চাঁদা আদায় করে থাকে। কিছুদিন আগে অন্যতম সহযোগী ওমর কলেজের পাশে একটি পেট্রলপামে› চাঁদা আদায় করতে গিয়ে পামে›র ম্যানেজারকে মারধর ও পিস্তল বের করে গুলি করলে টহল পুলিশ তাকে পাল্টা গুলি করে। পুলিশের গুলিতে এ সময় এক সাধারণ ছাত্র আহত হয়। সূত্রাপুর থানার এসআই মজনু জানান, জাভেদ কামাল রুবেলের নামে একাধিক মামলা রয়েছে। কোতোয়ালি থানার ভারপ্রাপ্ত কর্মকর্তা ওমর ফারুক এসব অপরাধের কথা স্বীকার করেন।\r\nতিতুমীর এবং মিরপুর বাঙ্লা কলেজ : ঢাকা তিতুমীর কলেজ নিয়ে এখন পুলিশ কর্মকর্তারা মোটামুটি খুশি। তাদের বক্তব্য, প্রকাশ্যে গোলাগুলি কমে গেছে। তবে মহাখালীর গার্মেন্টস ব্যবসায়ীরা জানান, চাঁদার পরিমাণ বেড়েছে। চাঁদা না দিলে এখানে কোনো ব্যবসা করা যায় না। ঢাকা মহানগর পুলিশের উত্তর বিভাগের উপপুলিশ কমিশনার ওবায়দুর রহমান গতকাল প্রথম আলোকে বলেন, তারা এখন সন্ত্রাসী কর্মকাণ্ডের সুনির্দিষ্ট কোনো অভিযোগ পাচ্ছেন না।\r\nতবে নাম প্রকাশে অনিচ্ছুক একাধিক সূত্র জানায়, তিতুমীর কলেজের বর্তমান নিয়ন্ত্রক ছাত্রদলের সাধারণ সম›াদক আনোয়ার। তিনি এখন পরিবহন ব্যবসায়ী। গুলিস্তান-উত্তরা রুটে তার একাধিক বাস চলাচল করে। একই সঙ্গে তিনি ওই রুটের পরিবহন নিয়ন্ত্রণ করেন। তার ছত্রছায়ায় সেখানে সন্ত্রাসী কর্মকাণ্ড করে আলমগীর ও তার ভাই আলামীন। আলমগীর গ ব্লকে বাস করে। তার বিরুদ্ধে হত্যা মামলা রয়েছে। ছাত্রদলের আরেক নেতা শাহ আলমের রয়েছে বোতলজাত পানির ব্যবসা। জোয়ার সাহারায় তার এ প্রতিষ্ঠানটি অবস্থিত।\r\nঅভিযোগ রয়েছে, ছাত্রদলের আরেক সন্ত্রাসী মেহেদী হাসান টেলিফোনে চাঁদাবাজি করে। সে একসময় তিতুমীর কলেজের সিরাজ ছাত্রাবাসে থাকত। অভিযোগ রয়েছে, এসব সন্ত্রাসীর প্রশ্রয়দাতা জনৈক মিতা। গুলশান থানার দারোগা মিজানুর রহমান জানান, সন্ত্রাসী মামলায় কেউ ধরা পড়লেই এ মহিলা দলবল নিয়ে থানায় হাজির হয়।\r\nমিরপুর বাঙ্লা কলেজে রয়েছে ছাত্রদলের একাধিক গ্রুপ। এরা পুরো এলাকার চাঁদাবাজির নিয়ন্ত্রক। মিরপুর থানা পুলিশ জানায়, র‌্যাব আসার পর এদের তৎপরতা কমে গেছে।\r\nবাঙ্লা কলেজ শাখা ছাত্রদলের সভাপতি ও সাবেক সাধারণ সম›াদকের নামে দুলু, ইকবালসহ একাধিক গ্রুপ নিয়মিত চাঁদাবাজি করে। গত বছর সেপ্টেম্বরের দিকে একটি গার্মেন্টস প্রতিষ্ঠানের ৪০ লাখ টাকা ছিনতাইয়ের চাঞ্চল্যকর ঘটনার সঙ্গে এরা জড়িত রয়েছে। থানায় এদের বিরুদ্ধে অভিযোগ রয়েছে বলে পুলিশ জানিয়েছে।\r\nএসব অভিযোগ সম›র্কে ছাত্রদলের মহানগর উত্তর শাখার সভাপতি এস এম জাহাঙ্গীর গতরাতে প্রথম আলোকে বলেন, ছাত্রদলের নাম ভাঙিয়ে কেউ চাঁদাবাজি করতে পারে, তবে ছাত্রদলের নেতা-কর্মীরা এ ধরনের কাজে জড়িত নয়।\r\n\r\n","status":true,"publishDate":{"$date":{"$numberLong":"1119463200000"}},"createdAt":{"$date":{"$numberLong":"1748793579673"}},"__v":{"$numberInt":"0"}}
{"_id":{"$oid":"683c7af8082f1e9564eb5fe9"},"image":"image-1748794104758.webp","title":"সার্জেন্ট ফরহাদের স্ত্রীর প্রশ্ন  ছগিরের জন্য দেশের মন্ত্রীদের এত মায়া কেন","description":"১১ বছরের সিয়াম জন্ম থেকেই পিতৃহীন। ছগিরের গুলিতে তার বাবা সার্জেন্ট ফরহাদ প্রাণ হারান। সুবিচার পাওয়ার আশায় দায়ের করা মামলার নিÓ›ত্তি এখনো হয়নি। অথচ তার বাবা হত্যার অভিযোগে অভিযুক্ত সন্ত্রাসীকে প্রায় রাষ্ট্রীয় মর্যাদায় সম্মাণ জানানো হলো। প্রধানমন্ত্রীসহ মন্ত্রিসভার অনেকে ফুল দিয়ে শ্রদ্ধা জানালেন। তবে কি সিয়াম যা জেনে এসেছে তা ভুল? উত্তর খুঁজে ফেরে সিয়াম।\r\n‘সন্ত্রাসীর হাতে ফরহাদের মৃত্যুর কথা শুনে আমি কেঁদেছিলাম, আবার কাঁদলাম স্বামীর খুনি সেই ছগিরের মরদেহে প্রধানমন্ত্রীর ফুল দেওয়ার দৃশ্য দেখে। আমার কলেজপড়ূয়া সন্তান টেলিভিশনে এ দৃশ্য দেখে দু হাতে মুখ ঢেকে কেঁদে ওঠে। এ কষ্টের কথা কাউকে বলতে পারি না।’ চামেলীবাগের বাসায় গতকাল রোববার এই প্রতিবেদকের সঙ্গে এভাবে কথা বলতে বলতে চোখ ভিজে আসে শারমিন খানের।\r\nএই শারমিন খান নিহত পুলিশ সার্জেন্ট ফরহাদের স্ত্রী। গত শুক্রবার প্রতিপক্ষের হাতে নিহত সন্ত্রাসী ছগিরের গুলিতে ১৯৯৪ সালের ৩ মে জগন্নাথ কলেজে দায়িত্ব পালন করার সময় তিনি নিহত হয়েছিলেন। ১১ বছরেও সেই মামলার বিচার শেষ হয়নি।\r\nতিনি বলেন, ফরহাদ খুনের ঘটনা নিয়ে দুটি মামলা হয়েছিল। দুই মামলার চার্জশিটে ছগির ছিল এক নম্বর আসামি। সে সময় পুলিশ কর্মকর্তারাও তদন্ত করে জানতে পারেন, ছগিরই আমার স্বামীর খুনি। অথচ যে সন্ত্রাসী আমার জীবন তছনছ করেছে, দুই সন্তান নিয়ে আমাকে পথে বসিয়েছে, সে কী করে এতো মর্যাদা পায়! তার জন্য দেশের মন্ত্রীদের এত মায়া কেন?’ \r\nসার্জেন্ট ফরহাদ নিহত হওয়ার পরের দিন সকালে শারমিনের ছোট ছেলে সিয়ামের জন্ম হয়। সিয়াম এখন ঢাকা আইডিয়াল স্কুলে চতুর্থ শ্রেণীতে পড়ে। জন্মের পর বাবার আদর তার কপালে জোটেনি এক দিনের জন্যও। কিন্তু মায়ের কাছে শুনেছে তার বাবাকে সন্ত্রাসীরা খুন করেছে। তার শখ বড় হয়ে পুলিশ হবে, বাবার খুনিদের শাস্তি দেবে। বড় ছেলে সানি ঢাকা সিটি কলেজে পড়ে।\r\nশারমিন বলেন, গত শনিবার টিভির খবরে ছগিরের মরদেহে ফুল দেওয়ার দৃশ্য দেখেছে সানি। এতে তার মন খারাপ হয়ে যায়, সারা দিন চুপচাপ ছিল। বাবার খুনিকে সরকারের বড় বড় নেতাদের সম্মান দেখানোর দৃশ্য কোনো সন্তান কি মেনে নিতে পারে?\r\nফরহাদ হত্যা মামলার বর্তমান অবস্থার কথা তুলে শারমিন বলেন, দেশে কত মামলার বিচার হয়, কিন্তু ফরহাদ হত্যা মামলা আর শেষ হয় না। কেউ এসব নিয়ে কোনো কথা বলেন না। তিনি বলেন, ফরহাদ মারা যাওয়ার পর পুলিশ কর্মকর্তারা দয়া করে রাজারবাগ পুলিশ লাইন স্কুলে একটা চাকরির ব্যবস্থা করে দেন। সে চাকরিও আর নেই।\r\nশারমিন বলেন, ‘ফরহাদ মারা যাওয়ার চার বছর পর নিজের নিরাপত্তার কথা ভেবে আমি বিয়ে করি। বিয়ে করার অপরাধে আমাকে স্কুল থেকে বের করে দেওয়া হয়। তৎকালীন ঢাকা মহানগর পুলিশের কমিশনার মতিউর রহমান আমাকে চাকুরিচ্যুত করেন। চাকরির অব্যাহতিপত্রে উল্লেখ করা হয়, দ্বিতীয় বিয়ের অভিযোগে চাকরিচ্যুত করা হলো। আমি এ আদেশ পুনর্বিবেচনা করার জন্য আবেদন করেছিলাম কিন্তু কাজ হয়নি।’\r\nতিনি বলেন, ফরহাদের মামলা নিয়ে পুলিশ কর্তৃপক্ষ কিছুই করেননি, তাদের মাথাব্যথা হলো আমার বিয়ে নিয়ে। বিয়ের পর পুলিশের কল্যাণ তহবিলের টাকাও বন্ধ হয়ে যায়। পরে আদালতের মাধ্যমে আমার মা সেই টাকা পাচ্ছেন। কারণ সার্জেন্ট ফরহাদের দুই সন্তান থাকে তাদের নানির কাছে। \r\nশারমিন বললেন, ‘আমি ফরহাদের মামলার খোঁজখবর করি সব সময়। মাঝে মাঝে আদালতে যাই। কিন্তু দেখি মামলা আর শেষ হয় না। এক আদালত থেকে মামলা চলে যায় অন্য আদালতে। এভাবে পার হয়ে যায় ১১ বছর। আর কত বছর আমাদের অপেক্ষা করতে হবে জানি না। আমার বড় ছেলে মাঝে মাঝে বলে, মা, আমরা বিচার পাব না। সেটাই সত্যি হচ্ছে।’\r\n\r\n","status":true,"publishDate":{"$date":{"$numberLong":"1119808800000"}},"createdAt":{"$date":{"$numberLong":"1748794104761"}},"__v":{"$numberInt":"0"}}
{"_id":{"$oid":"683c7ff1082f1e9564eb5ff3"},"image":"image-1748795377257.webp","title":"এরশাদ আমার এরিককে চুরি করেছে, তাকে ফেরত চাই","description":"বিদিশা বলেন, ‘এরশাদ আমার সন্তান এরিককে চুরি করেছে। অসুস্থ ছেলেটা কেমন আছে জানি না। আমি আমার ছেলেকে ফেরত চাই।’ বলতে বলতে কান্নায় ভেঙে পড়েন বিদিশা।\r\nগতকাল বুধবার রাতে গুলশানের শিকদার মেডিকেলের ৪০৩ নম্বর কেবিনে তিনি প্রথম আলো প্রতিনিধিকে এসব কথা বলেন। বিদিশার বোন মনীষা ও বাবা কবি আবু বকর সিদ্দিক এ সময় সেখানে উপস্থিত ছিলেন। গত সোমবার কারাগারের প্রিজন সেল থেকে মুক্তি পাওয়ার পর থেকে তিনি এখানে চিকিৎসাধীন। \r\nবিদিশা বলেন, আমাকে এক কাপড়ে বাড়ি থেকে বের করে দেওয়া হয়েছে। থানা থেকে আমার সন্তানকে চুরি করে আমার বিরুদ্ধে একের পর এক মামলা দেওয়া হয়। আমি আমার সন্তানকে ফেরত চাই, মা হিসেবে সে অধিকার আমার আছে। তবে এ দেশে আইন যে সবার জন্য সমান নয়, তা বুঝেছি।\r\nতিনি বলেন, আমি অসুস্থ, আমার ছেলে অসুস্থ। এরশাদ বলেছে, আমি অসুস্থ হলে ২০ কেজি ওজনের ছেলেকে কোলে নিয়ে নামলাম কী করে। তিনি বলেন, মায়ের কাছে সন্তানের কোনো ওজন থাকে না। আমার অসুস্থ ছেলেকে আমি কার কাছে রেখে আসব?\r\nকান্নাজড়িত কণ্ঠে বিদিশা বলেন, আমার প্রতি খুব অবিচার হয়েছে। আমার কোনো কিছুই চাওয়া-পাওয়ার নেই। শুধু আমার সন্তানকে চাই।\r\nএরশাদের বিরুদ্ধে এখন মামলা করবেন কি না জানতে চাইলে বিদিশা বলেন, মামলা করার দিন এখনো শেষ হয়ে যায়নি। আগে আমি সুস্থ হই, তারপর অন্য কথা।\r\nআপনার বিরুদ্ধে এরশাদ কেন এসব করল জানতে চাইলে বিদিশা বলেন, তিনি চাপের মুখে এসব করেছেন। আমি আগে থেকে এসব বুঝতে পারলে দেশ ছেড়ে চলে যেতাম। এরশাদ হঠাৎ করে এসব করার কারণে আমি কিছুই বুঝতে পারিনি। \r\nপ্রিজন সেলে ও যৌথ জিজ্ঞাসাবাদ সেলে কোনো নির্যাতন করা হয়েছে কি না জানতে চাইলে বিদিশা বলেন, আমার সঙ্গে কোনো খারাপ আচরণ কেউ করেনি। তিনি বলেন, আমি জেলে গেলেও এখনো এরশাদ ভীত। তার বিরুদ্ধে ১৮টি মামলা রয়েছে। সেই মামলা নিয়ে তিনি চিন্তায় রয়েছেন। আবার আমি যদি তার বাড়ির ইট একটা একটা করে খুলে নিয়ে আসি, সেই ভয়ে এরশাদ বাড়িতে পুলিশ পাহারা বসিয়েছেন। তিনি বলেন, আমি একা নই, আমার সঙ্গে দেশের মানুষ রয়েছেন। তারা জানেন এরশাদ স্বৈরাচারী। সবকিছুতেই তার সেই মনোভাব প্রকাশ পেয়েছে। জাতীয় পার্টি তার একার। তিনি নিজের মতো করে পার্টি চালান। সেখানে কারো মতামতের মূল্য নেই। \r\nএরশাদ চাইলে আবার ফিরে যাবেন কি না জানতে চাইলে বিদিশা বলেন, আমি বেহায়া নই, যাওয়ার প্রশ্নই ওঠে না।\r\nব্যাংকে কোটি কোটি টাকা প্রসঙ্গে বিদিশা বলেন, যারা মামলা করেছে তাদের জিজ্ঞেস করুন। আমি এসবের কিছুই জানি না।\r\nকারাগার থেকে ফিরে আসার পর সন্তানের জন্য ব্যক্তিগতভাবে যোগাযোগ করেছেন কি না জানতে চাইলে বিদিশার বাবা কবি আবু বকর সিদ্দিক বলেন, যেখানে সম্পর্ক শেষ হয়ে গেছে, কুৎসা রটানো হয়েছে, সেখানে ব্যক্তিগত যোগাযোগ হয় কীভাবে?\r\nবিবাহ বিচ্ছেদ মেনে নিয়েছেন কি না জানতে চাইলে বিদিশা বলেন, মেনে না নেওয়ার কী আছে। এরশাদ আগে বললে আমি এমনিতেই চলে যেতাম। এত নাটকের দরকার ছিল না। তিনি যে এত নোংরা হতে পারেন, তা আগে বুঝতে পারিনি। \r\nএরশাদের জীবন থেকে বিদিশা চ্যাপ্টার শেষ হয়েছে বলে এরশাদের কথা তুলে বিদিশা বলেন, এ চ্যাপ্টার এত সহজে শেষ হবে না। তিনি স্বৈরাচারী, যখন যাকে দরকার তাকে ডেকে নেন, দরকার শেষ হলেই তাকে ছুড়ে ফেলেন। \r\nআবার রাজনীতিতে ফিরে আসবেন কি না জানতে চাইলে বিদিশা বলেন, আমি অত বড় নেতা নই, এসব নিয়ে আমার কোনো স্বপ্ন নেই। তবে আমি \r\nযত দিন বাঁচি, মানুষের সেবা করে যাব। \r\n","status":true,"publishDate":{"$date":{"$numberLong":"1120068000000"}},"createdAt":{"$date":{"$numberLong":"1748795377261"}},"__v":{"$numberInt":"0"}}
{"_id":{"$oid":"683c8021082f1e9564eb5ff7"},"image":"image-1748795425057.webp","title":"৬৫ ঘটনার নির্বাহী তদন্ত, বিশ্বাসযোগ্যতা নিয়ে প্রশ্ন","description":"র‌্যাব ও পুলিশের ‘ক্রসফায়ারে মৃত্যু’ মানবাধিবার সংগঠনগুলোর বিবেচনায় ‘বিচারবহির্ভূত হত্যাকাণ্ড’ হলেও সরকারের তদন্তে এসব ঘটনাকে বৈধতা দেওয়া হচ্ছে। ইতিমধ্যে তদন্ত শেষ হওয়া ৬৫টি ঘটনার ব্যাপারে বলা হয়েছে, এসব ক্ষেত্রে কোনো আইনবহির্ভূত হত্যাকাণ্ড হয়নি। অতিরিক্ত বিভাগীয় কমিশনার, জেলা ও মহানগর হাকিমরা এসব ঘটনা তদন্ত করেন।\r\nপুলিশ প্রবিধান (পুলিশ রেগুলেশন অব বেঙ্গল— পিআরবি) অনুযায়ী আগ্নেয়াস্ত্র ব্যবহারের প্রতিটি ক্ষেত্রে নির্বাহী বিভাগের তদন্তের বাধ্যবাধকতা থাকলেও এতদিন তা করা হয়নি। অধিকাংশ মৃত্যুর ঘটনা সংশ্লিষ্ট থানায় তদন্তহীন অবস্থায় ধামাচাপা পড়ে ছিল। কিন্তু ‘ক্রসফায়ারে মৃত্যু’ নিয়ে ইউরোপীয় ইউনিয়ন, মার্কিন যুক্তরাষ্ট্রসহ বিভিন্ন দেশ ও দাতা সংস্থা এবং মানবাধিকার সংগঠনগুলোর চাপের মুখে সরকার সম›্রতি নির্বাহী তদন্তের নির্দেশ দেয়। \r\nপুলিশ কর্মকর্তারা বলেন, নির্বাহী বিভাগের তদন্তে ‘ক্রসফায়ারে মৃত্যু’ বৈধতা পাওয়ার কারণে ওইসব ঘটনা নিয়ে ক্ষতিগ্রস্তদের দায়ের করা মামলা আদালতে টিকবে না। তবে আইনজ্ঞ ও ব্র্যাক বিশ্ববিদ্যালয়ের শিক্ষক শাহদীন মালিক প্রথম আলোকে বলেন, ফৌজদারি আইনে মামলা দায়েরের ক্ষেত্রে কোনো সময়সীমা বেঁধে দেওয়া নেই। ৫০ বছর পরও যে কেউ মামলা পুনঃতদন্ত ও ন্যায়বিচারের জন্য আদালতে যেতে পারবেন। আজ হোক কাল হোক, ন্যায়বিচারের স্বার্থেই এ অন্যায়ের বিচার হবে। তিনি বলেন, র‌্যাব যেভাবে ঘটনা বর্ণনা করছে তাতে দিনের আলোর মতো পরিষ্কার যে, ঘটনাগুলো সম›ূর্ণ মিথ্যা ও সাজানো। কিন্তু ক্ষতিগ্রস্তরা ভয়ে আদালতে যেতে পারছেন না। এ জন্য আইন সহায়ক সংগঠনগুলোর এগিয়ে আসা উচিত। \r\nর‌্যাব সূত্র জানায়, ‘ক্রসফায়ারে মৃত্যু’র ঘটনা নিয়ে থানার দায়ের করা মামলার মধ্যে ইতিমধ্যে ১১টিতে পুলিশের তদন্ত শেষে চূড়ান্ত প্রতিবেদন দাখিল করা হয়েছে। এর মধ্যে রয়েছে গত বছরের ৭ জুলাই নিহত ধানমন্ডির শাজাহান, ৯ জুলাই নিহত কুষ্টিয়ার জুম্মন, ১৬ জুলাই টঙ্গীর সুমন, ৫ আগস্ট নিহত পিচ্চি হান্নান, ২ সেপ্টেম্বর সবুজবাগে নিহত শিশু মায়েশা প্রমুখ।\r\nপুলিশ প্রবিধান অনুযায়ী পুলিশ সদর দপ্তর ও ম্যাজিস্ট্রেটের পূর্বানুমতি এবং তিনটি বিশেষ ব্যতিক্রম ছাড়া গুলিবর্ষণের কোনো নিয়ম নেই। তার পরও গুলিবর্ষণের প্রতিটি ক্ষেত্রে নির্বাহী তদন্তের বাধ্যবাধকতা রয়েছে। এসব তদন্তে দেখা হয়, কী পরিস্থিতিতে গুলি ছোড়া হয়েছিল এবং গুলি ছোড়ার মতো আদৌ কোনো অবস্থা সৃষ্টি হয়েছিল কি না। কোনো ঘটনার ক্ষেত্রে গুলি ছোড়া যুক্তিযুক্ত না হলে সংশ্লিষ্ট কর্মকর্তার বিরুদ্ধে আইনগত ব্যবস্থা নেওয়ার বিধান রয়েছে।\r\n‘ক্রসফায়ারে মৃত্যু’ নিয়ে র‌্যাব ও পুলিশ ফৌজদারি কার্যবিধির ৩০২ ধারায় সরাসরি হত্যাকাণ্ড অথবা ৩০৪ ধারায় ‘খুন নয় এমন অপরাধজনক প্রাণহানি’ হিসেবে মামলা দায়ের করে। বেশির ভাগ ক্ষেত্রে এসব মামলার বাদী হন র‌্যাব ও পুলিশ কর্মকর্তারা। মামলার ক্ষেত্রে র‌্যাব ও পুলিশ প্রায় একইভাবে ঘটনার উল্লেখ করে। স্বাভাবিকভাবেই এসব বর্ণনার বিশ্বাসযোগ্যতা নিয়ে প্রশ্ন রয়েছে।\r\nর‌্যাব সদর দপ্তর দাবি করেছে, ২০০৪ সালের ৭ জুলাই থেকে এ বছরের ৫ জুলাই পর্যন্ত তাদের সঙ্গে ৯৪টি ‘ক্রসফায়ারে’ ১২০ জন সন্ত্রাসী নিহত হয়েছে। এর মধ্যে প্রথম দফা অভিযানে নিহত হয় ৭৭ জন। দ্বিতীয় দফার অভিযানে মারা যায় বাকি ৪৩ জন।\r\nতবে মানবাধিকার সংগঠন ‘হটলাইন বাংলাদেশে’র প্রধান নির্বাহী রোজলিন কস্তা জানান, তাদের হিসাবে গত ৫ জুলাই পর্যন্ত মোট নিহত ৪৬৫ জনের মধ্যে র‌্যাবের ‘ক্রসফায়ারে’ নিহত হয় ১৫০ জন। পুলিশের ‘ক্রসফায়ারে’ মারা গেছে বাকি ৩১৫ জন।\r\nপুলিশ সদর দপ্তর থেকে বলা হয়েছে, এ সংক্রান্ত পর্যাপ্ত তথ্য তাদের হাতে নেই। মহাপুলিশ পরিদর্শক (আইজিপি) আবদুল কাইয়ুম প্রথম আলোকে বলেন, পুলিশের সঙ্গে ‘ক্রসফায়ারে’ নিহত সব ঘটনার তদন্ত পর্যায়ক্রমে চলে আসছে। বর্তমানে ৯০ শতাংশ তদন্ত শেষ হয়েছে। এসব তদন্তে কোনো নেতিবাচক ফলাফল আসেনি।\r\nমানবাধিকার সংগঠন ‘আইন ও সালিশ কেন্দ্রে’র নির্বাহী পরিচালক সুলতানা কামাল প্রথম আলোকে বলেন, এসব তদন্ত কখনো নিখুঁত হয় না; যারা এসব তদন্ত করছেন তারা স্বাধীনভাবে কাজ করতে পারেন না। তাদের ওপর রাজনৈতিক প্রভাব সবসময় থাকে। অথচ এসব ঘটনা শুনলেই বোঝা যায়, এর কোনো বিশ্বাসযোগ্যতা নেই। \r\nক্রসফায়ার ও গুলিবর্ষণ প্রসঙ্গে র‌্যাব সূত্র জানায়, গত ৫ জুলাই পর্যন্ত ৯৪টি গুলিবর্ষণের ঘটনার মধ্যে ৬৫টি ঘটনার নির্বাহী তদন্ত শেষ হয়েছে। এসব ঘটনার মধ্যে ১০টির তদন্ত করছেন অতিরিক্ত বিভাগীয় কমিশনার, ৩৫টির তদন্ত করেন জেলা ম্যাজিস্ট্রেট, অন্য ঘটনাগুলো পুলিশ সুপার বা ম্যাজিস্ট্রেটরা তদন্ত করেন। \r\nর‌্যাব ব্যাটালিয়ন-৪-এর পরিচালক কমান্ডার সাবের শরীফ জানান, কোনো গুলিবর্ষণের ঘটনা ঘটার পরপরই তা তদন্তের জন্য র‌্যাবের পক্ষ থেকে ব্যাটালিয়ন পরিচালক জেলা প্রশাসকের একটি চিঠি পাঠান। সেই চিঠির ভিত্তিতে জেলা প্রশাসক নিজে বা কোনো ম্যাজিস্ট্রেটকে দায়িত্ব দিয়ে ঘটনা তদন্ত করার ব্যবস্থা করেন। তিনি সেই তদন্ত প্রতিবেদন সরাসরি বিভাগীয় কমিশনারের কাছে জমা দেন। \r\nর‌্যাবের আইন ও গণসংযোগ বিভাগের পরিচালক কমান্ডার মাসুক হাসান আহমেদ বলেন, গুলিবর্ষণের ঘটনা যথার্থ না হলে বিভাগীয় কমিশনার নতুন করে বিচার বিভাগীয় তদন্তের ব্যবস্থা করেন। তবে এখন পর্যন্ত এমন ঘটনা ঘটেনি। \r\nজানা যায়, নির্বাহী বিভাগের তদন্তের ফলাফল থানায় আসার পর পুলিশ তা আদালতে দাখিল করে। ওই তদন্তের ভিত্তিতেই পুলিশি তদন্ত শেষ হয়। \r\nপিআরবিতে যা আছে : পুলিশ প্রবিধান অনুযায়ী আগ্নেয়াস্ত্র ব্যবহারের প্রতিটি ক্ষেত্রে নির্বাহী বিভাগের তদন্তের বাধ্যবাধকতা রয়েছে। পিআরবির ১৫৩(ক) ধারায় বলা হয়েছে, ব্যক্তির আত্মরক্ষা বা সম›ত্তি রক্ষা (দণ্ডবিধির ৯৬-১০৬ ধারা), বেআইনি সমাবেশ ছত্রভঙ্গ করা (ফৌজদারি কার্যবিধির ৪৬ ধারা) এবং মৃত্যুদণ্ডপ্রাপ্ত বা যাবজ্জীবন সাজাপ্রাপ্ত আসামির গ্রেপ্তার কার্যকর করার (ফৌজদারি কার্যবিধির ৪৬ ধারা) মতো তিনটি কারণে আগ্নেয়াস্ত্র ব্যবহার করা যাবে। \r\nআগ্নেয়াস্ত্র ব্যবহার নিয়ে নির্বাহী বিভাগীয় তদন্তের ব্যাপারে ১৫৭(ক) ধারায় বলা হয়েছে, যখনই পুলিশ আগ্নেয়াস্ত্র ব্যবহার করবে তখনই আগ্নেয়াস্ত্র ব্যবহার যুক্তিযুক্ত হয়েছে কি না তা নির্ধারণের জন্য যত দ্রুত সম্ভব তদন্ত চালাতে হবে। তদন্ত শেষ হওয়ার সঙ্গে সঙ্গে তদন্তকারী কর্মকর্তা যথাযথ মাধ্যম বরাবরে সরকারের কাছে একটি প্রতিবেদন পাঠাবেন এবং আইজিপির কাছে পেশ করার জন্য প্রতিবেদনের একটি কপি সুপারিনটেনডেন্ট বা রেঞ্জের ডেপুটি ইন্সপেক্টর জেনারেলের কাছে পাঠাবেন।\r\n২০০৪ সালের ২১ মার্চ পুলিশের অভিজাত বাহিনী হিসেবে র‌্যাপিড অ্যাকশন ব্যাটালিয়ন (র‌্যাব) আনুষ্ঠানিকভাবে কাজ শুরু করে। তবে র‌্যাবের সঙ্গে ‘ক্রসফায়ারে মৃত্যু’র ঘটনা শুরু হয় ২৬ জুন থেকে। র‌্যাবের দেখাদেখি পর্যায়ক্রমে পুলিশও ‘ক্রসফায়ারে’ নেমে পড়ে। তবে বেশির ভাগ ক্ষেত্রে রাতে পরিচালিত অভিযানেই ‘ক্রসফায়ারে’র ঘটনা ঘটছে ও মৃত্যু হচ্ছে।\r\nসূত্র জানিয়েছে, নির্বাহী বিভাগের তদন্তের ক্ষেত্রে আইন প্রয়োগকারী সংস্থার সদস্য ছাড়া আর কাউকে জিজ্ঞাসাবাদ করা হয়নি। নাম প্রকাশে অনিচ্ছুক এক ম্যাজিস্ট্রেট প্রথম আলোকে বলেন, ‘ক্রসফায়ারে মৃত্যু’র সব ঘটনা ঘটে রাতের বেলা। এ কারণে কোনো সাক্ষ্য মেলে না। এক পক্ষের বক্তব্যের ওপর নির্ভর করে তদন্ত শেষ করতে হয়। তবে এসব তদন্তে সরকারের কোনো চাপ থাকে কি না তা তিনি বলতে চাননি।\r\nর‌্যাব ব্যাটালিয়নের অতিরিক্ত মহাপরিচালক কর্নেল চৌধুরী ফজলুল বারী প্রথম আলোকে বলেন, ম্যাজিস্ট্রেটরা স্বাধীনভাবে তদন্ত করেন। এসব তদন্তে র‌্যাব কোনো হস্তক্ষেপ করে না।\r\nতবে মানবাধিকার কর্মী অ্যাডভোকেট সুলতানা কামাল বলেন, রাষ্ট্র যখন হত্যাকাণ্ডে জড়িয়ে যায় তার দায় নাগরিকদের কাঁধে এসে পড়ে। কিন্তু আমরা কেন এ দায় নিতে যাব? তিনি বলেন, এতদিন আমরা দুর্নীতিতে সেরা ছিলাম, এবার কি বিশ্বের সেরা বর্বর জাতিতে পরিণত হব?\r\n","status":true,"publishDate":{"$date":{"$numberLong":"1121536800000"}},"createdAt":{"$date":{"$numberLong":"1748795425060"}},"__v":{"$numberInt":"0"}}
{"_id":{"$oid":"683c805a082f1e9564eb5ffe"},"image":"image-1748795482354.webp","title":"র‌্যাব ও পুলিশের ১২টি সাঁজোয়া যান কেনার পরপরই অচল","description":"চীন থেকে প্রকৌশলী এনে মেরামত করা হচ্ছে\r\nকামরুল হাসান\r\nর‌্যাব ও পুলিশের জন্য আনা ১২টি সাঁজোয়া যানের (আর্মার্ড কার) সব ক’টিই কেনার পর পরই অচল হয়ে পড়েছে। অচল যানগুলো সচল করার জন্য বারিধারার একটি বাড়িতে রেখে মেরামত করা হচ্ছে।\r\nঅভিযোগ রয়েছে, কেনার এক মাস পর থেকেই এগুলো পর্যায়ক্রমে অকেজো হতে থাকে। তা সত্ত্বেও আমদানিকারকের বিরুদ্ধে কোনো ব্যবস্থা নেওয়া হয়নি। উল্টো তার পাওনা অর্থের কিস্তি পরিশোধ করা হয়েছে। তিন বছরের সমান কিস্তিতে এসব যান কেনা হয়েছিল।\r\nর‌্যাব সূত্র জানায়, র‌্যাবের জন্য দেওয়া দুটি সাঁজোয়া যান সরবরাহের পর এক মাস যেতে না যেতেই অচল হয়ে পড়ে। কোনোভাবেই এগুলো আর চালানো যাচ্ছিল না। শক্তিশালী ও বুলেটপ্রুফ বলে কেনা যানগুলো একটি ছোটখাটো ফুটবল মাঠও ঠিকমতো পেরোতে পারে না। এ কারণে র‌্যাব তাদের ব্যবহার করা দুটি সাঁজোয়া যান পুলিশ সদর দপ্তরের কাছে ফেরত পাঠায়।\r\nসরকারের এলিট ফোর্স র‌্যাব ও পুলিশকে আধুনিকায়নের অংশ হিসেবে হেলিকপ্টার ও সাঁজোয়া যান কেনার সিদ্ধান্ত হয়েছিল। তার ভিত্তিতে ২০০৪ সালের ২৬ সেপ্টেম্বর দরপত্র খুলে মতিঝিলের নিউ ভিক্টর নামের একটি প্রতিষ্ঠানকে কার্যাদেশ দেওয়া হয়। প্রতিটি সাঁজোয়া যানের মূল্য ধরা হয় ১ কোটি ২২ লাখ টাকা (২ লাখ ১০ হাজার ডলার)। সরবরাহকারী প্রতিষ্ঠান গত বছরের নভেম্বর মাসে ১২টি সাঁজোয়া যান সরবরাহ করে। চীনের সরকারনিয়ন্ত্রিত প্রতিষ্ঠান পলি টেকনোলজিস্ট ইনকরপোরেট থেকে এসব যান কেনা হয়।\r\nসূত্র জানায়, তিন কিস্তির মধ্যে প্রথম কিস্তি পরিশোধ করে কেনা হয় ১২টি যান। এর মধ্যে ১০টি পুলিশকে ও দুটি দেওয়া হয় র‌্যাবকে।\r\nর‌্যাব কর্মকর্তারা বলেন, প্যারেডের শুরুতেই দুটি যান অচল হয়ে পড়ে। পরে দেখা যায় এর একটিও ভালোভাবে প্যারেড ময়দান পেরোতে পারে না। র‌্যাবের অতিরিক্ত মহাপরিচালক লে. কর্নেল চৌধুরী ফজলুল বারী প্রথম আলোকে বলেন, অকেজো সাঁজোয়া যান আমরা পুলিশ সদর দপ্তরের কাছে ফেরত পাঠিয়েছি।\r\nঅন্য একটি সূত্র জানায়, এভাবে কেনা ১২টি সাঁজোয়া যানই ছয় মাসের মধ্যে অচল হয়ে যায়। পুলিশ প্রশাসন পুরো ঘটনা খতিয়ে দেখতে অতিরিক্ত আইজি আবদুস সাত্তারকে প্রধান করে একটি কমিটি গঠন করে।\r\nপুলিশ কর্মকর্তারা বলেন, সাঁজোয়া যান কেনার সময় বলা হয়, এসব যান হবে সম›ূর্ণ বুলেটপ্রুফ ও স্থলমাইন-প্রুফ। বোমা বিস্ফোরণে অক্ষত থেকেও যেকোনো প্রতিকূল পরিবেশে চলতে পারবে। বিশেষ করে হরতাল ও মিছিলে সব ধরনের অগ্নিসংযোগ ও গুলি উপেক্ষা করে এগুলো নির্বিঘ্নে চলতে পারবে। এর চারপাশ থাকবে সম›ূর্ণ স্টিল দিয়ে ঘেরা, চাকাও হবে বুলেট-প্রতিরোধী। চালকের আসনও থাকবে বুলেট-প্রতিরোধী কাচ দিয়ে ঘেরা। চলার সময় নিচ থেকে মাইন বিস্ফোরিত হলেও যানগুলো অক্ষত থাকবে।\r\nকিন্তু তদন্ত কমিটির সদস্যরা জানতে পারেন, সাঁজোয়া যানগুলো আদৌ বুলেট-প্রতিরোধী নয়। বিশেষ করে এর চাকা ও কাচ সাধারণ মানের। ভেতরের নির্ধারিত আসনে নয়জন বসার পর শীতাতপনিয়ন্ত্রণ যন্ত্র অচল হয়ে পড়ে। এরপর কাচের ওপর জলীয় বাÓ› জমে অস্বচ্ছ হয়ে যায়। এর ইঞ্জিনও খুব দুর্বল। মাত্র ২০ কিলোমিটার চলতেই ইঞ্জিন বন্ধ হয়ে যায়। ভেতরে বসার জন্য একটি বেঞ্চ ছাড়া আর কোনো সুবিধা নেই। এমনকি এতে ওয়াকিটকি ব্যবহারের সুবিধা পর্যন্ত নেই। জানা গেছে, সরবরাহ করা যানগুলো ত্রুটিপূর্ণ বলে তদন্ত কমিটির প্রতিবেদনে উল্লেখ করা হয়। অবশ্য, তদন্ত কমিটির প্রধান আবদুস সাত্তার প্রথম আলোর কাছে এ বিষয়ে কোনো মন্তব্য করতে রাজি হননি।\r\nঅভিযোগ করা হয়, সাঁজোয়া যান সরবরাহে ব্যাপক অনিয়মের ব্যাপারে তদন্ত কমিটির মতামতের পরও আমদানিকারকের বিরুদ্ধে কোনো ব্যবস্থা নেওয়া হয়নি। উল্টো তার দ্বিতীয় কিস্তির অর্থ পরিশোধ করা হয়েছে।\r\nপুলিশের আইজি আবদুল কাইয়ুম প্রথম আলোকে বলেন, এসবের কিছুই তিনি জানেন না। এর জন্য আলাদা কমিটি রয়েছে। তবে সাঁজোয়া যানগুলো ফেরত দেওয়ার কথা তিনি স্বীকার করে বলেন, বিক্রেতা এগুলো মেরামত করে দেবেন বলে লিখিত অঙ্গীকার করেছেন। বর্তমানে এগুলো আমদানিকারকের জিম্মায় নিয়ে মেরামত করা হচ্ছে।\r\nপুলিশ কর্মকর্তারা বলেন, বর্তমানে এগুলো মেরামতের জন্য বারিধারা পার্কের পাশের একটি বাড়ির ভেতরে ও বাড়ির সামনের রাস্তায় রাখা হয়েছে। চারজন চীনা কারিগর এগুলো মেরামত করছে।\r\nনিউ ভিক্টরের মালিক তৌহিদ রউফ প্রথম আলোকে বলেন, যানগুলো পুলিশের দেওয়া দরপত্র অনুযায়ীই সরবরাহ করা হয়েছে, কোনো অনিয়ম করা হয়নি। তিনি বলেন, এসব যানের কাচ ও চারপাশ ৭ দশমিক ৬২ মিলিমিটার রাইফেলের গুলিনিরোধক, এর চেয়ে শক্তিশালী গুলি প্রতিরোধ করার ক্ষমতা এর নেই। তবে তলদেশ পুরোপুরি আগুন ও মাইননিরোধক। এটি পাঁচ ইঞ্চি স্টিলের পাত দিয়ে তৈরি। এতে নয়জন একসঙ্গে চলাচল করতে পারবে।\r\nযানগুলো ফেরত নেওয়ার কথা স্বীকার করে তিনি বলেন, শীতাতপনিয়ন্ত্রণ যন্ত্র খারাপ হওয়াসহ আরো কিছু ত্রুটি ছিল। সেগুলো ঠিক করা হয়েছে। এখন ডিজেলচালিত সাঁজোয়া যানগুলো প্রতি ঘণ্টায় ৮০ কিলোমিটার বেগে চলতে পারবে। মেরামতের জন্য চীন থেকে তিনজন প্রকৌশলী আনা হয়েছে। তারা দিনরাত কাজ করে এগুলো সচল করছেন। আগামী ২৭ জুলাই সব কটি সাঁজোয়া যান আবার পুলিশের কাছে ফেরত দেওয়া হবে বলে তিনি জানান।\r\n","status":true,"publishDate":{"$date":{"$numberLong":"1122055200000"}},"createdAt":{"$date":{"$numberLong":"1748795482359"}},"__v":{"$numberInt":"0"}}
{"_id":{"$oid":"683c8083082f1e9564eb6002"},"image":"image-1748795523783.webp","title":"দণ্ড মওকুফের আশ্বাস পেয়েই ঢাকা এসেছিলেন জিন্টু","description":"২২ বছর ধরে সুযোগের অপেক্ষায় ছিলেন তিনি। হতাশ হয়ে একসময় আত্মহত্যার কথাও ভেবেছিলেন। প্রবাসে বিএনপির শাখা গড়ে তোলায় গুরুত্বপূর্ণ ভূমিকা পালন করেছেন। সংবর্ধনা দিয়েছেন সুইডেনে আসা দলের সব নেতাদের। দলের জন্য নিজের ত্যাগের কথা স্মরণ করিয়ে দিয়ে শীর্ষ নেতাদের সমর্থনও আদায় করেছেন। এরপর মেলে চূড়ান্ত আশ্বাস। জোড়া খুনের আসামি মহিউদ্দীন জিন্টু সরকারের উচ্চ পর্যায়ের ব্যক্তিদের কাছ থেকে ফাঁসির দণ্ড মওকুফের আশ্বাস পেয়েই ঢাকায় ছুটে আসেন। চলতি বছরের ৩ জানুয়ারি তিনি আদালতে আত্মসমর্পণ করেন। আর ১০ দিনের মধ্যেই রাষ্ট্রপতির সাজা মওকুফের আদেশ পেয়ে যান এবং ছাড়াও পেয়ে যান ওই দিনই।\r\nগত ১৮ জানুয়ারি রাতে ঢাকার গেন্ডারিয়ায় ডিস্টিলারি রোডের বাসায় এই প্রতিবেদকের সঙ্গে আলাপকালে জিন্টু এসব তথ্য জানান। জিন্টুর সঙ্গে কথা বলার সময় তার বড় ভাই মিন্টু ও তার মা পাশে বসে ছিলেন।\r\nঢাকা মহানগর যুবদলের প্রতিষ্ঠাতা সহসভাপতি ও বর্তমানে সুইডেন বিএনপির সভাপতি মহিউদ্দীন জিন্টু ডেমরার খালেক রানা ও ফিরোজ আল মামুন হত্যা মামলার মৃত্যুদণ্ডপ্রাপ্ত আসামি হিসেবে ঢাকা মহানগর দায়রা জজ আদালতে আত্মসমর্পণ করেন। তিনি রাষ্ট্রপতির কাছে ক্ষমা প্রার্থনার আবেদন করবেন বলে জানালে বিচারক মতিউর রহমান তাকে কারাগারে পাঠিয়ে ক্ষমা প্রার্থনার আবেদনটি সরকারের যথাযথ কতৃ‌র্পক্ষের কাছে পাঠাতে কারা কর্তৃপক্ষকে নির্দেশ দেন।\r\nকারাগারে বন্দি থাকা অবস্থায় দণ্ড মওকুফের যে আবেদন করেন সেটিও হাতে হাতে স্বরাষ্ট্র মন্ত্রণালয়ে পাঠানো হয়। কারা কতৃ‌র্পক্ষ এর কিছুই জানত না। কিন্তু জিন্টুর আবেদনটি তার লোকজনই হাতে হাতে স্বরাষ্ট্র মন্ত্রণালয়ে নিয়ে যান। ঢাকা কেন্দ্রীয় কারাগারের তৎকালীন জেলার কামরুল ইসলাম প্রথম আলোকে জানান, আসামির ক্ষমা প্রার্থনার আবেদনটি তাদের মাধ্যমে পাঠানো হয়নি। গত ১৩ জানুয়ারি সকালে তার আবেদন রাষ্ট্রপতি গ্রহণ করে সাজা মওকুফ করে দেন। সেদিনই স্বরাষ্ট্র মন্ত্রণালয়ের জেল-২ শাখা থেকে তার মুক্তির আদেশ যায় কারাগারে। বিকেলের দিকে কারাগার থেকে মুক্তি পান। পরিবারের লোকজনই তাকে কারা ফটক থেকে বের করে নিয়ে যান। কোনো দলীয় নেতা-কর্মী তাকে ফুল দিয়ে বরণ করেননি। জেল গেটে বেরিয়েই তিনি সুইডেনে ফোন করে সবাইকে মুক্তির খবর দেন।\r\nজিন্টু জানিয়েছিলেন, সাজা মওকুফের জন্য তিনি নিজে রাষ্ট্রপতির কাছে একটি আবেদন পাঠান। তবে প্রথমে মাকে দিয়ে আবেদন করার পরিকল্পনা ছিল। জিন্টু তার আবেদনে বলেছিলেন, ‘আমি শহীদ রাষ্ট্রপতি জিয়াউর রহমানের আদর্শে এবং তার দেশ-গড়ার রাজনীতি ও উন্নয়ন কর্মসূচির প্রতি অনুপ্রাণিত হয়ে বাংলাদেশ জাতীয়তাবাদী দলে যোগদান করি। তৎকালীন সময়ে ঢাকা মহানগরীতে বলিষ্ঠভাবে দলকে সংগঠিত করতে নেতৃত্ব দিই। সে সময় জাতীয়তাবাদী দলের ঢাকা মহানগরী শাখা যুবদলের সিনিয়র সহসভাপতি হয়ে শহীদ জিয়ার ১৯ দফা বাস্তবায়নে নিজেকে উৎসর্গ করি।’ তিনি সংবিধানের ৪৯ অনুচ্ছেদ ও ফৌজদারি কার্যবিধির ৪০১ ও ৪০২ ধারামতে ‘ষড়যন্ত্রমূলক মিথ্যা’ মামলার রায় থেকে অব্যাহতি চান। আবেদনে জোড়া খুনের মামলা হিসেবে বিশেষ সামরিক আদালত-১ ঢাকা বিশেষ সামরিক আদালত মামলা নম্বর ১৩/১৯৮২, ডেমরা থানার মামলা নম্বর ৪৯(১)৮২ ধারা-৩০২/৩৬৪/১০৯, জিআর নম্বর ৩৩৯/১৯৮২ মামলার উল্লেখ করা হয়।\r\nফাঁসির দণ্ড মওকুফ হওয়ার পরও জিন্টু কিছুদিন নিজের বাড়ি ও শ্বশুরবাড়িতে আত্মগোপন করে ছিলেন। এ প্রতিনিধি দু দফা চেষ্টা চালিয়েও তার অবস্থান নিশ্চিত করতে পারেননি। পরে স্থানীয় এক ওষুধ ব্যবসায়ীর মাধ্যমে অনেক চেষ্টা করে বড় ভাই মিন্টুর খোঁজ পাওয়া যায়। কিন্তু পত্রিকায় সাক্ষাৎকার ছাপা হলে বিপদ হবে, এ ভয়ে তিনি জিন্টুর সঙ্গে কথা বলতে দিতে চাননি। এভাবে কয়েক দফা ফিরে আসার পর এক পর্যায়ে গত ১৮ জানুয়ারি এই প্রতিবেদকের সঙ্গে জিন্টু কথা বলতে রাজি হন। গেন্ডারিয়ায় জিন্টুদের দোতলা বাড়ির নিচতলায় থাকেন তার বৃদ্ধ মা ছালেহা বেগম। দোতলায় থাকে বড় ভাই মিন্টুর পরিবার। বাড়িটি জিন্টুর প্রয়াত বাবা শহীদুল্লাহ বানিয়েছিলেন। নির্ধারিত দিনে জিন্টু এ প্রতিবেদককে নিয়ে যান তার অসুস্থ মায়ের কাছে। মায়ের বিছানায় বসে দু ঘণ্টা ধরে তিনি নিজের ফেরারি জীবনের নানা কথা বলেন।\r\nজিন্টু বলেন, প্রধানমন্ত্রী বেগম জিয়াসহ বিএনপির নেতারা সুইডেনসহ ইউরোপের যেকোনো দেশ সফরে গেলেই তিনি তাদের সঙ্গে দেখা করতেন। তাদের অনেকের জন্য নিজের রেস্তোরাঁ পায়েলে সংবর্ধনার আয়োজন করতেন তিনি। এসব নেতার কাছে তিনি মৃত্যুদণ্ডের সাজা মওকুফের দাবি জানাতেন। অনেকে তাকে আশ্বাসও দেন। নব্বইয়ের দশকে প্রথম বিএনপি আমলে তিনি অনেক চেষ্টার পর তৎকালীন স্বরাষ্ট্রমন্ত্রী আবদুল মতিন চৌধুরীকে রাজি করাতে সমর্থ হয়েছিলেন। কিন্তু পরে তিনি বেঁকে বসার কারণে সম্ভব হয়নি। জিন্টু বলেন, সে সময় তিনি একবার ভেবেছিলেন আত্মহত্যা করবেন। কিন্তু সন্তানের দিকে তাকিয়ে অনেক কষ্টে নিজকে চেপে রাখেন। কথার ফাঁকে এক পর্যায়ে তিনি আবেগাপ্লুত হয়ে বলেন, ‘সব সময় মনে হতো, আমার মাথার ওপর ফাঁসির রশি ঝুলছে।’\r\n জিন্টু বলেন, সাজা মওকুফের আগে গত ২২ বছরে তিনি একবারও দেশে আসেননি। তার সন্তান ও স্ত্রী দেশে এলেও তিনি সুইডেনে থাকতেন। তবে দুবার ভারতের কলকাতায় এলে ঢাকা থেকে তার ভাই-বোন ও অন্য আত্মীয়স্বজন তার সঙ্গে দেখা করেছেন। দেশে না আসার কারণ সম›র্কে একমাত্র ছেলে জিসান জানতে চাইলে তিনি এড়িয়ে যেতেন।\r\nতিনি জানান, বর্তমান সরকার ক্ষমতায় আসার পর থেকে তিনি নতুন করে মন্ত্রীদের সঙ্গে যোগাযোগ শুরু করেন। একাধিক মন্ত্রী ও নেতা তার সাজা মওকুফ করিয়ে দেওয়ার আশ্বাস দেন। এর পরই তিনি দেশে আসার সিদ্ধান্ত নেন। আত্মসমর্পণের আগে কেমন লাগছিল? উত্তরে বলেন, ‘ভয় হচ্ছিল, যদি ক্ষমা না পাই!’\r\nজিন্টু বলেন, দেশে যখন কাজ করতেন তখন মির্জা আব্বাস, গয়েশ্বর রায়সহ দলের অনেক নেতার সঙ্গে তার ভালো যোগাযোগ ছিল। বিদেশে থাকার সময়ও তাদের সঙ্গে নিয়মিত যোগাযোগ রাখতেন। সেই ভরসায় চলে আসেন। আত্মসমর্পণের পর তিনি যে আবেদন করেন তাতেও একজন বিচারকের পরামর্শ নেওয়া হয়।\r\nগত ১ জানুয়ারি ঢাকায় আসার আগেও তিনি বিএনপি নেতাদের সঙ্গে যোগাযোগ করেন। ঢাকায় এসে তাদের পরামর্শ নিয়ে ৩ জানুয়ারি আত্মসমর্পণ করেন। তিনি এক মন্ত্রী ও বিএনপিপন্থি এক আইনজীবীর নাম করে বলেন, তাদের পরামর্শমতো সবকিছু করা হয়েছে। উচ্চ পর্যায়ে তদবিরের কাজটিও তারাই করেছেন। তবে সরকারের উচ্চ পর্যায়ের সবাই বিষয়টি জানতেন বলে জানান তিনি।\r\nতিনি বলেন, ১৯৮২ সালে এরশাদ ক্ষমতায় এলে ব্যাপক ধরপাকড় শুরু হয়। তখন তার বিরুদ্ধে মামলার অভিযোগপত্র (চার্জশিট) দেওয়া হলে বিএনপি নেতাদের পরামর্শে তিনি ভারতে পালিয়ে যান। সেখানে কংগ্রেস নেতা সুলতান আহমেদের আশ্রয়ে তিন বছর কাটান। ভারতে থাকার সময় তিনি গোপনে ভারতীয় পাসপোর্টও জোগাড় করেন। সেই পাসপোর্টে ভিসা নিয়ে চুপিসারে জাপান চলে যান। তার আগে তিনি ভারতীয় পাসপোর্টে থাইল্যান্ড যান। জিয়া হত্যাকারী বলে অভিযুক্ত মেজর খালেদকে হোটেলকক্ষে মারধর করেন। এ নিয়ে থাই পুলিশ তাকে গ্রেপ্তার করে কারাগারে পাঠায়।\r\nজিন্টু জানান, ভারত ত্যাগের পর তার ভারতীয় পাসপোর্টের বিষয়টি সেখানকার গোয়েন্দা সংস্থার লোকজন জেনে যায়। তারা তাকে গ্রেপ্তারের জন্য ইন্টারপোলের কাছে নোটিশ পাঠায়। জাপানের টোকিওতে ইন্টারপোল তাকে তিন দিন আটক করে জেরা করলে তিনি রাজনৈতিক আশ্রয় চান। কিন্তু জাপান তাকে আশ্রয় না দিয়ে তৃতীয় কোনো দেশে যাওয়ার পরামর্শ দেয়। টোকিওতে বসে একই সঙ্গে তিনি কানাডা, অস্ট্রেলিয়া ও সুইডেনের ভিসা নেন। কিন্তু ঢাকা থেকে বিএনপি নেতা প্রয়াত আবদুস সালাম তালুকদার, মির্জা আব্বাস ও গয়েশ্বর রায় চিঠি দিয়ে তাকে কানাডায় না গিয়ে সুইডেনে  যাওয়ার পরামর্শ দেন। এরপর তিনি রাজনৈতিক আশ্রয় নিয়ে সুইডেনে থেকে যান। সুইডেনে ‘পায়েল’ নামে তার একটি রেস্তোরাঁ আছে। তার স্ত্রী আলো ও একমাত্র ছেলে জিসান সুইডেনে থাকে। ১৯৯২ সালে তিনি পলাতক থাকা অবস্থায় টেলিফোনে ঢাকায় বিয়ে করেছিলেন।\r\n গত ১ ফেব্রুয়ারি এ নিয়ে প্রথম আলোয় অনুসন্ধানী প্রতিবেদন প্রকাশের পরের দিন তিনি দেশত্যাগ করেন। যাওয়ার সময় বিমানবন্দর থেকে ফোন করে প্রতিবেদককে বলেছিলেন, প্রকাশিত প্রতিবেদনের কারণেই তিনি চলে যাচ্ছেন। \r\n","status":true,"publishDate":{"$date":{"$numberLong":"1122660000000"}},"createdAt":{"$date":{"$numberLong":"1748795523785"}},"__v":{"$numberInt":"0"}}
{"_id":{"$oid":"683c80af082f1e9564eb6006"},"image":"image-1748795567973.webp","title":"২৩ বছর আগে নিহত ব্যবসায়ী ফিরোজের স্ত্রী বললেন সামরিক আদালতে আমি জিন্টুর নাম বলেছিলাম","description":"নিহত ব্যবসায়ী ফিরোজ আল মামুনের স্ত্রী আক্ষেপ করে বললেন, জিন্টু বিএনপিকর্মী বলে রাষ্ট্রপতি ও প্রধানমন্ত্রী মিলে তার ফাঁসির দণ্ড মওকুফ করে দিলেন। আমার স্বামীও তো বিএনপি কর্মী ছিলেন, তারা আমাদের জন্য কী করেছেন?\r\nকান্নাজড়িত কণ্ঠে নিলুফার বললেন, ‘আমার কোনো আক্ষেপ নেই, কারো কাছে কিছু চাওয়ার নেই। ১৩ বছর বয়সে বিয়ে হয়ে ৫ বছর পর বিধবা হয়েছি। এতিমখানায় চাকরি করে সংসারের ঘানি টেনেছি ২৩ বছর। আমার জীবনে কোনো প্রাপ্তি নেই, সবই হারানোর। এখন আমি কার কাছে কী চাইব?’\r\nস্বামী ফিরোজ আল মামুন যখন খুন হন নিলুফারের কোলে তখন দুই মাস আর দেড় বছর বয়সী দুই শিশু। কোথাও কোনো সহায় নেই। দিশেহারা নিলুফার ন্যায়বিচারের জন্য দ্বারে দ্বারে ঘুরে বেড়ান। থানায় মামলা করেন। কিন্তু মূল আসামির নামই তাতে বাদ রাখা হয়। মামলার শুনানির সময় তিনি সামরিক আদালতে স্বামীর হত্যাকারী হিসেবে জিন্টুর নাম বলেছিলেন। অনেক চড়াই-উৎরাই পেরিয়ে শেষ পর্যন্ত কিছুটা স্বস্তি পান তিনি জিন্টুসহ হত্যাকারীদের ফাঁসির আদেশ হওয়ায়। \r\nস্বামীর হত্যাকারীদের শাস্তি হয়েছে— এই স্বস্তি নিয়ে নিলুফার এবার ঝাঁপিয়ে পড়েন সন্তানদের গড়ে তুলতে। সংসারের হাল ধরতে শ্যামলীর একটি এতিমখানায় শিশু লালন-পালনের কাজ নেন তিনি। নিলুফারের সেই ছেলে-মেয়ে এখন বড় হয়েছে। ক্লান্তিকর অতীত পেরিয়ে যখন কিছুটা সুখের মুখ দেখতে যাচ্ছিলেন তিনি, ঠিক তখনই আবার তার জীবনে ঝড় বয়ে যায়। ২৩ বছর পর তাকে আবার গ্রাস করে ১৯৮২ সালে স্বামী খুন হওয়ার স্মৃতি, সেই অসহায় দিনগুলোর স্মৃতি। \r\nফাঁসির আদেশ হওয়ার ২২ বছর পর গত ১৩ জানুয়ারি রাষ্ট্রপতি মহিউদ্দিন জিন্টুর ফাঁসির দণ্ড মওকুফ করে দেন। হতাশায় ভেঙে পড়েন নিলুফার, ক্রোধে রক্তিম হয়ে আসে মুখ। পুরান ঢাকার লালমোহন সাহা স্ট্রিটের বাসায় অগোছালোভাবে এসব কথা বলতে বলতে চোখ ভিজে আসে তার।\r\nফিরোজ আল মামুনের হত্যাকারীদের অন্যতম ছিলেন সুইডেনপ্রবাসী বিএনপি নেতা মহিউদ্দিন জিন্টু। ১৯৮২ সালের ২৫ জানুয়ারি রাজধানীর ডেমরা এলাকায় এ খুনের ঘটনা ঘটে। ফিরোজ আল মামুনের সঙ্গে নিহত হন আরেক ব্যবসায়ী আবদুল খালেক রানা। জানা যায়, তৎকালীন বিএনপির অভ্যন্তরীণ কোন্দলের কারণেই এই খুনের ঘটনা ঘটে। এ ঘটনায় মহিউদ্দিন জিন্টু, গালকাটা কামাল, শহীদ হোসেন ও আবুল কাসেম মানিকের ফাঁসি হয়। সে সময় এরা সকলেই বিএনপির সঙ্গে যুক্ত ছিলেন। সাবেক স্বৈরশাসক ও রাষ্ট্রপ্রতি এইচ এম এরশাদ রায় ঘোষণার পর ১৯৮৭ সালের ৬ ডিসেম্বর আবুল কাশেম মানিকের মৃত্যুদণ্ড মওকুফ করে দেন। এরপর থেকে আসামি জিন্টু ও শহীদ পলাতক ছিল। এ বছর জিন্টু ফাঁসির দণ্ড মওকুফ করিয়ে নিলেও শহীদ পালিয়ে বেড়াচ্ছে।\r\nফিরোজ নিহত হওয়ার পর প্রায় পথে বসা পরিবারটি এখন কোনো রকমে টিকে আছে। পুরান ঢাকার লালমোহন সাহা স্ট্রিটে ২ হাজার টাকার একটি ভাড়া বাড়িতে তারা বাস করছেন। গতকাল সোমবার সেই বাড়িতে বসেই প্রথম আলোর সঙ্গে কথা বলেন নিহত ফিরোজের স্ত্রী নিলুফার ইয়াসমিন লিলি, তার একমাত্র মেয়ে সোমা ও ছেলে সুমন।\r\nফিরোজ হত্যা মামলায় ফাঁসির সাজাপ্রাপ্ত আসামি জিন্টুর ২২ বছর পর আত্মসমর্পণ, ১০ দিনের মধ্যে দণ্ড মওকুফ এবং এ ঘটনা নিয়ে সংসদীয় কমিটিসহ সর্বত্র ব্যাপক আলোচনা হলেও এত দিন এ পরিবারটি কিছুই জানতে পারেনি। গত শনিবার নিহত ফিরোজের একমাত্র ছেলে সুমন একটি বাড়িতে টিউশনি করতে গিয়ে প্রথম  আলোর  পুরনো সংখ্যা পড়ে সব জানতে পারেন। \r\nনিলুফার বললেন, ফিরোজ নিহত হওয়ার সময় তাদের মেয়ে সোমার বয়স ছিল দেড় বছর আর সুমনের দু মাস। এক বছর আগে জগন্নাথ কলেজে ইতিহাসে অনার্স পড়ূয়া সোমার বিয়ে হয়। সুমন এখন সোহরাওয়ার্দী কলেজে বিকম পড়ছে। তবে বাবার কোনো স্মৃতিই তাদের মনে নেই। দুই ভাইবোনের মধ্যে সুমন ছবি আঁকতে পারে। অসহায় পরিবারটির খরচ জোগাড় হচ্ছে ভালো আঁকিয়ে সুমনের টিউশনির টাকা দিয়ে।\r\nসারাটা জীবন নীরব থাকা মানুষটি সাংবাদিক শুনে কথা বলতে চাইছিলেন না। সুমন মায়ের হাত ধরে ঝাঁকুনি দিয়ে বলল, মা বলো, সবাই জানুক। এর পরই মুখ খুললেন নিলুফার। বললেন, লাশ উদ্ধারের দু দিন আগেই ফিরোজ নিখোঁজ হন। নিলুফার জানান, আগের দিন থেকেই ফিরোজের জ্বর ছিল। বাড়ি থেকে বের হওয়ার সময় বলেছিলেন, ওষুধ আনতে যাচ্ছি। এরপর আর ফিরে আসেননি। নিখোঁজ হওয়ার পর তিনি অনেকের কাছেই ফিরোজের ব্যাপারে খোঁজখবর করেন। সে সময় এক হোটেল কর্মচারী তাকে জানিয়েছিল, অভিসার সিনেমা হলের পাশের একটি হোটেলে সে জিন্টু ও মানিকের সঙ্গে ফিরোজকেও দেখেছিল। রাতে তারা ওই হোটেলে খাওয়া-দাওয়া করেন। এরপর তাকে আর দেখা যায়নি। \r\nপুরান ঢাকার বনগ্রামের যে বাড়িতে তারা ভাড়া থাকতেন সেই বাড়ির দোতলায় বাস করতেন এক দারোগা। তিনিই এসে লাশ পাওয়ার খবর জানান। এরপর তিনি নিজে ঢাকা মেডিকেল কলেজ হাসপাতাল মর্গে স্বামীর লাশ শনাক্ত করেন। সে সময় ফিরোজের লাশের পাশে নিহত আরেক ব্যবসায়ী আবদুল খালেক রানার লাশও পড়ে ছিল।\r\nনিলুফার বলেন, লাশ পাওয়ার পর ওই হোটেল কর্মচারী আবার তার কাছে এসে খুনের ঘটনা জানিয়েছিল। সে বলেছিল, জিন্টু ও মানিকের সঙ্গে সে সময়ের সন্ত্রাসী গালকাটা কামাল তার হোটেলে বসে খুনের ব্যাপারে আলাপ করেছে। টাকার বিনিময়ে ভাড়াটে সন্ত্রাসী গালকাটা কামাল ফিরোজকে খুন করে। \r\nজোড়া খুনের মামলা দায়ের প্রসঙ্গে নিলুফার বলেন, লাশ দাফনের পর তিনি নিজে ডেমরা থানায় গিয়ে পুলিশের কাছে ঘটনার বিবরণ দেন। তিনি জিন্টু, গালকাটা কামাল ও আবুল কাশেম মানিকসহ কয়েকজনের নাম বলেন। পুলিশ মামলার বিবরণ লিখে তাকে সই করতে বললে তিনি তাতে সই করেন। এ সময় ব্যবসায়ী খালেক রানার পরিবারে মামলা করার মতো কেউ ছিলেন না। পরে জানতে পারেন দুটি লাশ পাওয়ার ঘটনা নিয়ে একটি মামলা হয়েছে। ডেমরা থানার একজন দারোগা এ মামলা তদন্তের সময় অনেকবার তার সঙ্গে কথা বলেন। কিন্তু চার্জশিট দেওয়ার সময় জিন্টুর নাম বাদ দেন তিনি।\r\nতৎকালীন সামরিক আদালত-১-এ হত্যা মামলাটির বিচার হয়। একটানা সাত মাস ধরে মামলার শুনানি চলাকালে তিনি ১৫-২০ দফা আদালতে যান। আদালত তার জবানবন্দি নেওয়ার পর মামলাটি আবার তদন্ত করার নির্দেশ দেন। তিনি বলেন, আমি আদালতে দেওয়া জবানবন্দিতে খুনের সঙ্গে জিন্টু ও আবুল কাশেম মানিক জড়িত বলে জানাই। এরপর নতুন করে জিন্টুর নাম দিয়ে চার্জশিট (সম›ূরক চার্জশিট) হয়। বিচার শেষে মামলার রায় ঘোষণা হয় ১৯৮২ সালের ২০ জুলাই। রায়ে তৎকালীন শীর্ষ সন্ত্রাসী গালকাটা কামাল, তার দুই সহযোগী শহীদ হোসেন ও আবুল কাসেম মানিকের সঙ্গে মহিউদ্দিন জিন্টুরও ফাঁসির আদেশ দেওয়া হয়। গালকাটা কামাল তখন গ্রেপ্তার থাকায় তার ফাঁসির আদেশ কার্যকর করা হয়।\r\nনিলুফার জানান, ফাঁসি কার্যকর করার আগে সামরিক আদালত তার সামনে কামালকে হাজির করেন। কামাল তার কাছে মাফ চেয়ে বলেন, ‘ফিরোজ ভাইয়ের সঙ্গে আমার কোনো শত্রুতা ছিল না। টাকার বিনিময়ে আমি তাকে খুন করেছি।’ কারা টাকা দিয়েছিল আপনি তা জানতে চেয়েছিলেন? জবাবে নিলুফার বললেন, হ্যাঁ, কামাল বলেছিল, মানিক ও জিন্টু তাকে খুন করার জন্য টাকা দিয়ে ভাড়া করেছিল।\r\nজিন্টু কেন ফিরোজকে খুন করতে গেল জানতে চাইলে নিলুফার বলেন, জিন্টু ও মানিকের সঙ্গে ফিরোজও বিএনপি করত। সে সময় দলের কমিটি গঠন নিয়ে বিরোধ চলছিল। তিনি জানতে পারেন, দলের বিরোধের কারণেই তারা এ দুজনকে খুন করে। ওই সময় খালেকের পরিবার কোথায় ছিল জানতে চাইলে তিনি বলেন, খালেকের স্ত্রী ও ছেলে কিছুদিন খোঁজখবর করেছেন। পরে তারা আর কোনো যোগাযোগ করেননি। \r\nনিলুফার জানান, ফিরোজ খুনের পর তাদের সঙ্গে নিয়মিত যোগাযোগ রাখতেন ওয়ার্ড কমিশনার বাশার ও বিএনপি নেতা জাহাঙ্গীর। এ ছাড়া খুনের ১০-১২ দিন পর বর্তমানের একজন মন্ত্রীও তাদের বাড়িতে আসেন। খুনের সঙ্গে জিন্টু ও মানিক জড়িত ছিল বলে তিনি সবাইকে জানালে তারা সবকিছু শুনে ‘দেখবেন’ বলে আশ্বাস দেন। নিলুফার বলেন, ‘সেই আশ্বাসে আমার ২৩ বছর কেটেছে। কিন্তু কেউ কিছুই করেননি।’ \r\nস্বামী নিহত হওয়ার পর দুই সন্তান নিয়ে তিনি বিপাকে পড়েন। নিহত ফিরোজ সিনেমা হলের যন্ত্রপাতি তৈরির একটি কারখানা গড়ে তুলেছিলেন। তিনি না থাকায় সেটি বন্ধ হয়ে যায়। বনগ্রামের ভাড়া বাসা ছেড়ে দিয়ে চলে যান মায়ের কাছে। প্রাণে-মানে বাঁচতে এতিমখানায় কাজ নেন তিনি। ২০ বছর সেখানেই শিশু লালন-পালনের কাজ করেন। মাত্র দু বছর আগে ডায়াবেটিসে আক্রান্ত হওয়ায় সে কাজও ছেড়ে দেন। এখন সুমনের তিনটি টিউশনির টাকাই তাদের পরিবারের একমাত্র আয়ের পথ।\r\nনিলুফার আক্ষেপ করে বলেন, রাষ্ট্রপ্রতি ও প্রধানমন্ত্রী মিলে জিন্টু ফাঁসির দণ্ড মওকুফ করলেন। রাষ্ট্রপতির সে ক্ষমতা আছে, তিনি তা করতেই পারেন। কিন্তু আমাদের সান্ত্বনা কোথায়? আমার স্বামীও তো একজন বিএনপি কর্মী ছিলেন। আমরা বেঁচে আছি, না মরে গেছি তার খোঁজ কি তারা কোনোদিন নিয়েছেন?\r\n\r\n","status":true,"publishDate":{"$date":{"$numberLong":"1123092000000"}},"createdAt":{"$date":{"$numberLong":"1748795567975"}},"__v":{"$numberInt":"0"}}
{"_id":{"$oid":"683c80d6082f1e9564eb600a"},"image":"image-1748795606374.webp","title":"দেশের গোয়েন্দা সংস্থাগুলো কী করছে?","description":"গতকাল দেশজুড়ে একযোগে বোমা বিস্ফোরণ ঘটলেও গোয়েন্দা সংস্থার কর্মকর্তা রয়েছে অন্ধকারে। বিস্ফোরণের পরও বুঝতে পারছে না, কারা এ হামলার সঙ্গে জড়িত।\r\nএ ধরনের পরিকল্পিত হামলার খবর আগাম জানতে না পারা গোয়েন্দা সংস্থাগুলোর ব্যর্থতা কি না জানতে চাইলে স্বরাষ্ট্র প্রতিমন্ত্রী লুৎফুজ্জামান বাবর কোনো মন্তব্য করতে চাননি। \r\nতবে প্রতিমন্ত্রী সাংবাদিকদের বলেন, ১৪, ১৫ ও ১৬ আগস্ট দেশে নাশকতা ঘটানো হতে পারে— এ রকম খবর ছিল। এ পরিপ্রেক্ষিতে সব ধরনের নিরাপত্তামূলক ব্যবস্থাও নেওয়া হয়েছিল।\r\nসরকারের চোখ হিসেবে প্রতিটি গোয়েন্দা সংস্থা নিজের অবস্থান থেকে অপরাধ দমন ও রাষ্ট্রীয় নিরাপত্তার জন্য কাজ করে থাকে। কিন্তু সাম›্রতিক সময়ে দেশে বড় বড় ঘটনার সময় দেখা গেছে, কোনো সংস্থাই এসব ঘটনা সম›র্কে আগাম তথ্য দিতে পারেনি। বেশির ভাগ ঘটনার ক্ষেত্রে গোয়েন্দাদের সাফল্যের পরিমাণ প্রায় শূন্য। তারা কোনো ঘটনার রহস্য খঁুজে পায়নি।\r\nদেশে যে পাঁচটি বড় ধরনের গোয়েন্দা সংস্থা রয়েছে, তার মধ্যে তিনটি পুলিশের হাতে। অন্য দুটির মধ্যে একটি নিয়ন্ত্রণ করে প্রধানমন্ত্রীর সচিবালয় ও অপরটি সেনাবাহিনী। পুলিশের হাতে থাকা তিনটি সংস্থা হলো সে›শাল ব্রাঞ্চ, সিআইডি (অপরাধ তদন্ত বিভাগ) ও ডিবি (ঢাকা মহানগর গোয়েন্দা পুলিশ)।\r\nডিবি পুলিশ মহানগরীর বড় ধরনের অপরাধ দমন ও মামলার তদন্ত করে। সিআইডি তফসিলভুক্ত পেশাদার অপরাধীদের সংঘটিত অপরাধের তদন্ত করে। এসবি (বিশেষ শাখা) রাষ্ট্রীয় নিরাপত্তার জন্য আপত্তিকর লোকজনের ওপর নজরদারি, তাদের গতিবিধি দেখা, রাজনৈতিক দলের সভা-সমাবেশ, বিমানবন্দরের নিরাপত্তা, বিদেশীদের আনাগোনা থেকে শুরু করে সব কিছুই দেখাশোনা করে। অন্য দুটি গোয়েন্দা সংস্থার একটি এনএসআই বা জাতীয় নিরাপত্তা গোয়েন্দা প্রধানমন্ত্রীর অধীনে। অপর সংস্থা ডিজিএফআই (ডাইরেকটরেট অব জেনারেল ফোর্সেস ইন্টেলিজেন্স) নিয়ন্ত্রণ করে সেনাবাহিনী।\r\nগোয়েন্দা কর্মকর্তারা বলেছেন, প্রতিটি গোয়েন্দা সংস্থার প্রধানরা প্রতিদিন রাষ্ট্রের চলতি ঘটনা সরকারপ্রধানকে অবহিত করেন। সেই সঙ্গে বর্তমান পরিস্থিতির কারণে ভবিষ্যতে কী হতে পারে, সে ব্যাপারেও গোপন প্রতিবেদন দেন। সরকার তাদের প্রতিবেদনের ভিত্তিতে নিরাপত্তার ছক তৈরি করে। কিন্তু দেখা গেছে, সাম›্রতিক সময়ে এ ধরনের কাজে তাদের কোনো সাফল্য নেই। কোনো সংস্থাই দেশের বড় বড় বোমার ঘটনা নিয়ে আগাম তথ্য দিতে পারেনি।\r\nনাম প্রকাশে অনিচ্ছুক এক কর্মকর্তা বলেন, ঘটনার পরও তারা খঁুজে পাননি, কারা এই হামলা চালাল। ২১ আগস্টের গ্রেনেড হামলা, সিলেটে ব্রিটিশ হাইকমিশনারের ওপর হামলাসহ সব হামলার ক্ষেত্রে একই অবস্থা দেখা গেছে। এসব হামলা কারা করেছে, তা চিহ্নিত হলে দেশে বোমাবাজির ঘটনা ঘটত না বলে তিনি জানান। তারা বলেন, বোমা মামলাগুলোর তদন্ত সঠিকভাবে করা হলে এত দিনে অপরাধী চক্র চিহ্নিত করা যেত।\r\nআগস্ট মাসের তৎপরতা সম›র্কে গোয়েন্দা কর্মকর্তারা বলেন, আগস্ট মাসের ১৪, ১৫ ও ১৬ এই তিন দিনকে তারা গুরুত্বপূর্ণ মনে করে সবাইকে সতর্ক করেছিলেন। কিন্তু তাদের সেই সময়সীমা শেষ হওয়ার পরের দিন বোমা বিস্ফোরণের ঘটনা ঘটেছে। ওই তিন দিনের জন্য নিরাপত্তামূলক সব ব্যবস্থা নেওয়া হয়েছিল। তিনি বলেন, এর আগে কয়েকটি স্থানে বোমা হামলার পর কিছু লোককে আটক করে যৌথ জিজ্ঞাসাবাদ সেলে আনা হয়েছিল। তদন্ত থেকে পাওয়া তথ্য সরকারকে জানালেও কোনো কাজ হয়নি।\r\nতবে নাম প্রকাশে অনিচ্ছুক একটি গোয়েন্দা সংস্থার প্রধান তাদের নিষ্ক্রিয়তার অভিযোগ অস্বীকার করে বলেন, গোয়েন্দা তৎপরতা কোনো দৃশ্যমান বিষয় নয়। এ কারণে মানুষ এসব বুঝতে পারে না। রাষ্ট্রের সার্বিক অবস্থা ভালো আছে মানেই ধরে নিতে হবে, সব কিছু ঠিকমতো চলছে। গোয়েন্দাদের তৎপরতা থেমে গেছে— এমন ভাবার কোনো কারণ নেই।\r\n\r\n","status":true,"publishDate":{"$date":{"$numberLong":"1124301600000"}},"createdAt":{"$date":{"$numberLong":"1748795606377"}},"__v":{"$numberInt":"0"}}
{"_id":{"$oid":"683c80ff082f1e9564eb600e"},"image":"image-1748795647567.webp","title":"আবদুর রহমান দেশেই আছে","description":"বোমা হামলাকারী জঙ্গিদের তালিকা তৈরি, গ্রেপ্তারের জন্য অভিযান\r\nকামরুল হাসান\r\n১৭ আগস্ট দেশকাঁপানো বোমা হামলার জন্য অভিযুক্ত জামাআতুল মুজাহিদিনের প্রধান নেতা শায়খ আবদুর রহমান দেশের ভেতরেই আছে। তাকে ছাড়াও হামলাকারী পুরো দলটিকে শনাক্ত করা হয়েছে। পুলিশ ও গোয়েন্দাদের একাধিক সূত্র এ খবর নিশ্চিত করেছে।\r\nবোমা হামলায় ধরা পড়া জঙ্গিদের জিজ্ঞাসাবাদ ও গোয়েন্দা সূত্রে তথ্য পাওয়ার পর বোমা হামলাকারীদের একটি তালিকা তৈরি করা হয়েছে। তালিকাভুক্ত জঙ্গিদের গ্রেপ্তারের জন্য র‌্যাব ও পুলিশ একযোগে অভিযান শুরু করেছে। যৌথ জিজ্ঞাসাবাদ সেলে (জেআইসি) থাকা দু জঙ্গি হামলার ব্যাপারে গুরুত্বপূর্ণ তথ্য দিয়েছে বলে জানা গেছে।\r\nগোয়েন্দা সূত্র জানায়, জামাআতুল মুজাহিদিনের প্রধান নেতা আবদুর রহমান ও তাদের উত্তরাঞ্চলীয় অপারেশনাল কমান্ডার সিদ্দিকুল ইসলাম ওরফে বাংলা ভাইকে ধরতে দেশের বিভিন্ন স্থানে অভিযান অব্যাহত রয়েছে। প্রথমদিকে গোয়েন্দারা মনে করেছিলেন আবদুর রহমান দেশে নেই। পরে তারা কয়েকটি সূত্র থেকে নিশ্চিত হয়ে ধারণা করছেন সে দেশেই আছে। দেশে অবস্থানের কথা স্বীকার করলেও আবদুর রহমান কোথায় আছে তা জানাতে সূত্রটি অস্বীকার করেছে। তবে গোয়েন্দারা আশা করছেন, খুব অল্প সময়ের মধ্যে তাকে গ্রেপ্তার করা সম্ভব হবে। নাম প্রকাশে অনিচ্ছুক এক কর্মকর্তা প্রথম আলোকে বলেন, ‘আবদুর রহমান ছাড়াও আমরা আরো ২০ থেকে ২২ জঙ্গি নেতাকে জালে ফেলার চেষ্টা করছি।’\r\nজামালপুরের চরখলিফাপাড়া মাদ্রাসার পরিচালক আবদুর রহমান (৫২) জামাআতুল মুজাহিদিনের প্রধান নেতা, তার ছোট ভাই আতাউর রহমান সামরিক কমান্ডার। আবদুর রহমানের নির্দেশেই গত ১৭ আগস্ট দেশব্যাপী একযোগে বোমা হামলা হয়েছে বলে এ ঘটনায় গ্রেপ্তার করা সবাই স্বীকার করেছে। আবদুর রহমানের বিরুদ্ধে ইতিমধ্যে মামলা হয়েছে এবং তার বিরুদ্ধে গ্রেপ্তারি পরোয়ানা জারি হয়েছে।\r\nবোমা হামলার পর যৌথ জিজ্ঞাসাবাদ সেলে আনা ৩২ জঙ্গির ২৬ জনকে তদন্তকারী কর্মকর্তার কাছে ফেরত পাঠানো হয়েছে। এদের আর নতুন করে রিমান্ডে আনা হবে না। এখন বাকি ছয় জঙ্গির জিজ্ঞাসাবাদ চলছে। জিয়া আন্তর্জাতিক বিমানবন্দর থেকে গ্রেপ্তার করা জমিয়তে উলামায়ে ইসলামের একাংশের নেতা ও ইসলামিক ফাউন্ডেশনের সাবেক পরিচালক মাওলানা ফরিদ উদ্দীন মাসউদকে জেআইসিতে জিজ্ঞাসাবাদ করা হচ্ছে।\r\nজেআইসির সূত্র জানায়, জিজ্ঞাসাবাদে হামলার অনেক গুরুত্বপূর্ণ তথ্য পাওয়া গেছে। তবে বোমা বহনকারীদের বেশির ভাগই পুরো ঘটনা সম›র্কে আড়ালে রয়েছে। জিজ্ঞাসাবাদের ভিত্তিতে হামলাকারীদের একটি তালিকা তৈরি করা হয়েছে। তবে এ তালিকায় এখনো কয়েকটি জেলার নেতাদের বিস্তারিত তথ্য মেলেনি বলে পুলিশের একটি দায়িত্বশীল কর্মকর্তা জানিয়েছেন। \r\nগ্রেপ্তার করা জঙ্গিদের মধ্যে সাতক্ষীরার একজন ও কুষ্টিয়ার একজন গুরুত্বপূর্ণ তথ্য দিয়েছে বলে জানা যায়। তারা হামলাকারী চক্রের মধ্যম সারির কয়েকজন নেতার নাম-পরিচয় প্রকাশ করেছে। গতকাল শুক্রবার বিকেলে সাতক্ষীরা থেকে গ্রেপ্তার করা আনিসুর রহমান খোকনের গ্রামের বাড়িতে পুলিশ অভিযান চালিয়ে তার পাসপোর্ট জব্দ করে। স্থানীয় পুলিশ জানায়, জেআইসির নির্দেশে খোকনের বাড়িতে অভিযান চালানো হয়। \r\nপুলিশ ও গোয়েন্দা কর্মকর্তারা বলেন, আবদুর রহমান ছাড়াও তাদের দৃষ্টি এখন জামাআতুল মুজাহিদিনের জেলা পর্যায়ের নেতাদের দিকে। মধ্যম সারির এসব নেতা বোমা হামলায় মূল ভূমিকা পালন করেছে। বোমা হামলার পর থেকে এদের বেশির ভাগই পলাতক। \r\nএকাধিক সূত্র বলেছে, জামাআতুল মুজাহিদিন সবচেয়ে বেশি সক্রিয় রয়েছে উত্তরাঞ্চলের জেলাগুলোয়। তবে ঢাকা, জামালপুর ও কিশোরগঞ্জে এদের তৎপরতার তথ্য সরকারের হাতে রয়েছে। এ ছাড়া দিনাজপুর, চাঁপাইনবাবগঞ্জ, গাইবান্ধা, পঞ্চগড়, নাটোর, খুলনা, ময়মনসিংহ, কিশোরগঞ্জ, সাতক্ষীরা, রাজশাহী ও বগুড়ায় এরা সবচেয়ে সক্রিয়। প্রতিটি জেলায় রয়েছে একজন করে কমান্ডার (জেলা প্রধান)। তার নেতৃত্বে মাঠ পর্যায়ের লোকজন কাজ করে।\r\nগোয়েন্দারা অনুসন্ধানে বেশ কিছু জেলা ও উপজেলা কমান্ডারের খোঁজ পেয়েছেন। এদের মধ্যে আছে দিনাজপুরের পার্বতীপুর উপজেলা প্রধান শাহাবুল ইসলাম শরীফ, মাদ্রাসা শিক্ষক লুৎফর রহমান, বিরামপুর, ঘোড়াঘাট উপজেলার রিয়াজ, খলিল, জয়নাল, আবেদিন, আমিনুর ও ওবায়দুল্লাহ। দিনাজপুর সদরের কমান্ডার হাফেজ হাবিবুর রহমান, পিরোজপুরে কাউখালী থানার বাসিন্দা ফারুক হোসেন উত্তরাঞ্চলের দুটি জেলার কমান্ডার। কারি ওবায়দুল্লাহ ও আসাদুল দিনাজপুর শহরে বোমা হামলার ঘটনার সঙ্গে জড়িত। চাঁপাইনবাবগঞ্জের হাবিব উল্লাহ ও ইস্রাফিল, শ্যামপুর সুগার মিলের কর্মচারী হায়দার আলী, বগুড়ার গাবতলীর বাসিন্দা পিন্টু জামাআতুল মুজাহিদিনের জঙ্গি তৎপরতার সঙ্গে যুক্ত। এদের কয়েকজন স্থানীয় জেলা কারাগারে রয়েছে বলে জানা গেছে। নাম প্রকাশে অনিচ্ছুক এক কর্মকর্তা জানান, তারা দুজন জঙ্গির ব্যাপারে নিশ্চিত হয়েছেন। এ দুজন কারাগারে থাকলেও হামলাকারীদের সঙ্গে যোগাযোগ রক্ষা করে এবং হামলা পরিকল্পনা সম›র্কে জানত। অন্য মামলায় এদের রিমান্ডে আনা হতে পারে বলে জানা গেছে।\r\nইন্টারপোলের সাহাঘ্য চাইবে সরকার : ইউএনবি জানায়, ১৭ আগস্ট বোমা হামলাকারীদের মধ্যে বিদেশে পলাতকদের ধরতে সরকার ইন্টারপোলের সাহাঘ্য চাইবে। সিআইডি সন্দেহভাজন ৫০ থেকে ৬০ জন বোমাবাজের একটি তালিকা করেছে। ঊর্ধ্বতন কর্তৃপক্ষ অনুমোদন করলে এ তালিকা ইন্টারপোলকে দেওয়া হবে।\r\nকিছু নির্ভরযোগ্য সূত্র জানায়, জেএমবি নেতা শায়খ আবদুর রহমান ও জাগ্রত মুসলিম জনতা (জেএমজে) নেতা বাংলা ভাইয়ের পোস্টার ছাপানোর একটি সিদ্ধান্তও নেওয়া হয়েছে। নাম প্রকাশে অনিচ্ছুক একজন শীর্ষ পুলিশ কর্মকর্তা জানান, পোস্টারটিতে এই দুজনের পাঁচটি ছবি থাকবে এবং তাদের ব্যাপারে তথ্য দিতে সাধারণ জনগণের প্রতি আহ্বান জানানো হবে। পোস্টারটি সারা দেশে বিতরণ করা হবে।\r\n\r\n","status":true,"publishDate":{"$date":{"$numberLong":"1125079200000"}},"createdAt":{"$date":{"$numberLong":"1748795647570"}},"__v":{"$numberInt":"0"}}
{"_id":{"$oid":"683c8133082f1e9564eb6012"},"image":"image-1748795699406.webp","title":"জামাআতুলের আত্মঘাতী দলের  সন্ধান পেয়েছেন গোয়েন্দারা ","description":"আত্মঘাতী জঙ্গিরা\r\nদুই শতাধিক সদস্য আছে এ দলে\r\nবিস্ফোরক তৈরি, অস্ত্র চালনা ও আত্মরক্ষার প্রশিক্ষণ পেয়েছে\r\nমিয়ানমারের জঙ্গি সংগঠন\r\nপ্রশিক্ষণ দিয়েছে\r\nকামরুল হাসান\r\nনিষিদ্ধঘোষিত জঙ্গি সংগঠন জামাআতুল মুজাহিদিনের একটি আত্মঘাতী দলের (সুইসাইড স্কোয়াড) সন্ধান পেয়েছেন গোয়েন্দারা। সশস্ত্র প্রশিক্ষণপ্রাপ্ত দু শতাধিক সদস্য রয়েছে এ দলে। দেশের ৪২টি জেলা থেকে এসব জঙ্গি সংগ্রহ করা হয়। ১৭ আগস্টের বোমা হামলায় এদের অনেকেই অংশ নেয়। বোমা বিস্ফোরণ ঘটনায় গ্রেপ্তার হওয়া জঙ্গি সদস্যের স্বীকারোক্তি থেকে গোয়েন্দা কর্মকর্তারা এসব তথ্য জানতে পারেন। গোয়েন্দা কর্মকর্তারা বলেন, জিজ্ঞাসাবাদ থেকে তারা আরো অনেক চমকপ্রদ তথ্য পেয়েছেন। \r\nগোয়েন্দা কর্মকর্তারা বলেন, জঙ্গিদের জিজ্ঞাসাবাদ ও গোয়েন্দা তথ্যের ভিত্তিতে তারা আত্মঘাতী সদস্যদের তালিকা তৈরির কাজ শুরু করেছেন। এদের গ্রেপ্তারের জন্য পর্যায়ক্রমে অভিযান চালানো হচ্ছে। ইতিমধ্যে এ দলের দুজনকে তারা গ্রেপ্তার করতে সমর্থ হয়েছেন। তবে গ্রেপ্তার হওয়া আত্মঘাতী জঙ্গিদের নাম বলতে গোয়েন্দারা অস্বীকৃতি জানান।\r\nতারা বলেন, বর্তমানে দেশের ৪৭টি জেলায় জঙ্গি তৎপরতা রয়েছে বলে তাদের কাছে খবর আছে। এদের ১০ হাজারের বেশি সমর্থক থাকলেও সক্রিয় কর্মী রয়েছে ২ হাজারের মতো। এসব জঙ্গির বিশ্বাস এতটাই প্রবল যে, পরিকল্পনা বাস্তবায়নের জন্য তারা যেকোনো ত্যাগ স্বীকারে পিছু হটে না। নিজেদের সংগঠনের কর্মকাণ্ড গোপন রাখার ব্যাপারেও তারা শপথ নিয়েছে।\r\nসূত্র বলেছে, ঢাকা, জামালপুর ও কিশোরগঞ্জে এদের তৎপরতার তথ্য সরকারের হাতে রয়েছে। এ ছাড়া দিনাজপুর, চাঁপাইনবাবগঞ্জ, গাইবান্ধা, পঞ্চগড়, নাটোর, খুলনা, ময়মনসিংহ, সাতক্ষীরা, রাজশাহী ও বগুড়ায় জামাআতুল মুজাহিদিন সবচেয়ে বেশি সক্রিয় বলে জানা গেছে। ১৭ আগস্ট বোমা হামলার আগে জামাআতুল প্রধান আবদুর রহমান এসব জেলা সফর করেছেন।   \r\nপুলিশ ও গোয়েন্দা কর্মকর্তারা জানতে পেরেছেন দিনাজপুরের শাহাবুল ইসলাম শরীফ, মাদ্রাসাশিক্ষক লুৎফর রহমান, রিয়াজ, খলিল, জয়নাল আবেদিন, আমিনুর, ওবায়দুল্লাহ, হাফেজ হাবিবুর রহমান জামাআতুলের আত্মঘাতী দলের সদস্য। পিরোজপুরের ফারুক হোসেন, কারি ওবায়েদউল্লাহ, চাঁপাইনবাবগঞ্জের হাবিবউল্লাহ ও ইস্রাফিল, হায়দার আলী, বগুড়ার পিন্টুর কার্যক্রম সম›র্কে তারা বিস্তারিত তথ্য পেয়েছেন। অন্যদের নাম-ঠিকানা পাওয়া গেলেও তাদের কার্যক্রমের পুরো চিত্র পাওয়া যায়নি। জঙ্গিদের অনেকেই ছদ্মনাম ব্যবহার করে, যে কারণে তাদের পরিচয় নিশ্চিত করা যাচ্ছে না। জানা যায়, জামাআতুলের দ্বিতীয় সারির নেতারা দেশের বিভিন্ন স্থান ঘুরে এসব কর্মী সংগ্রহ করে। জামাআতুল মুজাহিদিনের কর্মীদের বিভিন্ন স্তর রয়েছে বলে গোয়েন্দারা জানতে পেরেছেন। \r\nপুলিশ জানায়, আহলে হাদিস আন্দোলনের নেতা রাজশাহী বিশ্ববিদ্যালয়ের অধ্যাপক ড. আসাদুল্লাহ গালিবকে গ্রেপ্তারের আগ পর্যন্ত দেশের ৩৭টি জেলায় জামাআতুল মুজাহিদিনের তৎপরতা ছিল। কিন্তু ২৩ ফেব্রুয়ারি তাকে গ্রেপ্তারের পর তৎপরতা বেড়ে দাঁড়ায় ৪২টিতে। এর বেশির ভাগই উত্তরাঞ্চলের জেলা। \r\nগোয়েন্দা কর্মকর্তারা বলেন, ড. গালিবকে গ্রেপ্তারের পর তার কমি›উটার থেকে প্রথমে আত্মঘাতী দলের সন্ধান পান তারা। জঙ্গিদের জিজ্ঞাসাবাদের পর তারা এ বিষয়ে নিশ্চিত হন। আত্মঘাতী দলের সদস্যরা গোলাবারুদ তৈরি, অস্ত্র পরিচালনা এবং আত্মরক্ষামূলক প্রশিক্ষণ পেয়েছে। সদস্যদের কয়েকজন মিয়ানমারের জঙ্গি ইসলামি সংগঠনের কাছে প্রশিক্ষণ নিয়েছে বলেও তারা জানতে পেরেছেন। তবে পুরো দলের প্রশিক্ষণ হয়েছে পার্বত্য চট্টগ্রামের অরণ্যে।\r\nজিজ্ঞাসাবাদ থেকে জঙ্গিদের আয়ের উৎস প্রসঙ্গে তারা জানতে পেরেছেন, বিদেশী অনুদান ছাড়াও ফিতরা, ফসলের উসুল, জাকাত ও মাসিক চাঁদার মাধ্যমে বিপুল পরিমাণ তহবিল সংগ্রহ করেছে তারা। তহবিলের এসব অর্থ মূলত কর্মীদের থাকা-খাওয়ার কাজে ব্যবহার করা হয়। পাশাপাশি দলের সার্বক্ষণিক কর্মীদের সামান্য ভাতা দেওয়া হয় বলে তারা জানতে পেরেছেন। \r\nনাম প্রকাশে অনিচ্ছুক একজন কর্মকর্তা জানান, জিজ্ঞাসাবাদে জঙ্গিরা জানায়, তাদের অনেকেই আগে জামায়াতে ইসলামী বা ইসলামী ছাত্রশিবিরের সঙ্গে যুক্ত ছিল। এদের মধ্যে সাতক্ষীরার গিয়াসউদ্দিন জামায়াতের রুকন ছিল বলে যৌথ জিজ্ঞাসাবাদ সেলের কাছে স্বীকার করেছে। তারা বলেছে, যারা আত্মঘাতী সদস্য হিসেবে নাম লিখিয়েছে, তারা নিজের ইচ্ছায় সেটা করেছে। দল থেকে তাদের ওপর কোনো চাপ দেওয়া হয়নি।\r\nজামাআতুল মুজাহিদিনের সঙ্গে আন্তর্জাতিক সন্ত্রাসী গোষ্ঠী আল-কায়েদার সম›ৃক্ততা সম›র্কে গোয়েন্দা কর্মকর্তারা বলেন, জামাআতুল আল-কায়েদার পথ ও পদ্ধতি অনুসরণ করছে। ড. গালিবের বাসভবনসহ বিভিন্ন অভিযানে পাওয়া কাগজপত্র থেকে এসব তথ্য জানা গেছে। তবে এদের সঙ্গে আল-কায়েদার সরাসরি কোনো যোগাযোগ আছে বলে তারা এখনো প্রমাণ পাননি।    \r\nবিভিন্ন স্থানে গ্রেপ্তার করা জঙ্গিদের ঢাকায় যৌথ সেলে জিজ্ঞাসাবাদ চলছে। এরা সবাই বলেছে, আবদুর রহমান তাদের নেতা। তার নির্দেশেই ১৭ আগস্টের বোমা হামলা হয়।\r\n","status":true,"publishDate":{"$date":{"$numberLong":"1125943200000"}},"createdAt":{"$date":{"$numberLong":"1748795699409"}},"__v":{"$numberInt":"0"}}
{"_id":{"$oid":"683c8159082f1e9564eb6016"},"image":"image-1748795737910.webp","title":"স্ত্রী-সন্তানদের কাছেও নিজেকে লুকিয়ে রেখেছিল মুফতি হান্নান","description":"আফগান যুদ্ধে গুলিবিদ্ধ হাতের ক্ষত দেখিয়ে মুফতি হান্নান নিজের ছেলেমেয়েকে বলত, সড়ক দুর্ঘটনায় সে আহত হয়েছে। তার ফেরারিজীবনের কোনো কথাই স্ত্রী-সন্তানরা জানত না। ছদ্মবেশ ধরতে নিজের নামটিও বদলে ফেলে সে। তার জীবন ছিল এমনই রহস্যে ঘেরা।\r\nহরকাতুল জিহাদের নেতা জঙ্গি মুফতি হান্নানকে গ্রেপ্তারের পর তার মধ্য বাড্ডার বাসাকে ঘিরে মানুষের কৌতূহলের শেষ নেই। অনেকে সেখানে গিয়ে তার সম›র্কে খোঁজখবর করছেন। গতকাল রোববার সকালে এ প্রতিবেদকের সঙ্গে হান্নানের স্ত্রী জাকিয়া পারভিন রুমা কথা বলেন। এ সময় বাসার সবকিছু ছড়িয়ে-ছিটিয়ে পড়ে থাকতে দেখা যায়। তিনি ছবি তুলতে নিষেধ করে বলেন, জীবনে তার কোনো ছবি তোলা হয়নি।\r\nরুমা জানান, র‌্যাব তাদের বাড়িতে তল্লাশি চালিয়েছে। তারা চার সন্তানসহ তাকে ধরে নিয়ে যায়। এরপর জিজ্ঞাসাবাদ শেষে রাতে তাদের বাড়িতে পৌঁছে দিয়ে যায়। র‌্যাব হেফাজতে মুফতি হান্নানকে মারধর করা হয় বলেও রুমা অভিযোগ করেন।\r\nরুমা জানান, মাত্র ২১ দিন আগে তারা এ বাসায় আসেন। বাসাটির মালিক অবসরপ্রাপ্ত সরকারি চাকুরে রুহুল আমীন। রাজধানীর বাড্ডা থানার আনন্দনগর ঝিল-লাগোয়া এই দোতলা বাড়ির নির্মাণকাজ শেষ হয়েছে মাত্র এক মাস আগে। ৪ হাজার টাকার এ ভাড়া বাসায় হান্নান স্ত্রী, ছেলে শাহাবুদ্দিন (৯) ও নূরুল্লাহ (৫), মেয়ে নিশি (৫) ও নাজনীনকে (২) নিয়ে ওঠে। তার সব ছেলেমেয়ে মাদ্রাসায় পড়ে। এ বাড়িতে বাইরের কারো প্রবেশাধিকার ছিল না।\r\nবাড়ির মালিক রুহুল আমীনের স্ত্রী জানান, তারা বাসা ভাড়া নেওয়ার পর মালামাল একসঙ্গে আনেনি। সাত-আট দিন ধরে মালামাল আনা-নেওয়া করে। তিনি মনে করেছিলেন, বাসা খালি থাকার কারণে তারা এ সুযোগ পেয়েছে। তবে বাসায় নতুন আসার কারণে তাদের সঙ্গে তেমন কথাবার্তা হয়নি।\r\nমুফতি হান্নানের স্ত্রী রুমা জানান, এ বাসায় আসার পর তার স্বামী কারো সঙ্গে মেলামেশা করত না। তার শ্বশুরবাড়ির লোকজনও তেমন আসা-যাওয়া করে না। তারা কোথায় থাকে, সেটাও অন্য কাউকে জানানো হতো না। তিনি জানান, স্বামীর গ্রেপ্তারের আগ পর্যন্ত তার এসব অপরাধের কথা তিনি কিছুই জানতেন না। সাবেক প্রধানমন্ত্রী শেখ হাসিনাকে হত্যাচেষ্টার ঘটনার সঙ্গে হান্নানের জড়িত থাকার খবর তিনি শুনেছেন। মুফতি হান্নান তার কাছে এসব কথা কখনো স্বীকার করেনি। সে বলেছে, এসব ষড়যন্ত্র। সে মামলা তুলে নেওয়ার চেষ্টা করছে।\r\nরুমা জানান, মুফতি হান্নান আফগানিস্তানে যুদ্ধ করেছে বলে শুনেছেন। তবে কখনো তিনি এসব সম›র্কে স্বামীকে জিজ্ঞেস করেননি। স্বামী এসব বিষয়ে কথা বলা পছন্দ করত না বলেই জানতে চাননি বলে রুমা জানান।\r\nমুফতি হান্নানের স্ত্রী জানান, তাদের গ্রামের বাড়ি মাগুরায়। তাদের পরিবারের সঙ্গে হান্নানের পরিবারের আগে থেকেই চেনাজানা ছিল। সেই সুবাদে ১৯৯৫ সালে তাদের বিয়ে হয়। বিয়ের পর তাদের চারটি সন্তান হয়। ২০০০ সালে কোটালীপাড়ার ঘটনার পর থেকে হান্নান বাড়ির বাইরে থাকত। তিনি দু সন্তান নিয়ে গ্রামের বাড়িতে বাস করতেন। তবে কোটালীপাড়ার ঘটনার পর (শেখ হাসিনার জনসভাস্থলে বোমা পুঁতে রাখা) হান্নান তাদের নিয়ে কিছুদিন মাগুরায় এবং কিছুদিন খুলনায় অবস্থান করে। এরপর আড়াই বছর আগে ঢাকায় চলে আসে। তিনি জানান, প্রথমে তারা গাজীপুরে বাসা নিয়ে বসবাস শুরু করে। সেখানে একটি পোলট্রি খামার গড়ে তোলে। কিন্তু কিছুদিন যেতে না যেতে হান্নান ব্যবসায় লোকসান দেয়। এরপর রামপুরা ডিআইটি রোড এলাকায় চলে আসে। সেখানে একটি ইলেট্রনিক সামগ্রীর দোকান নিয়ে হান্নান ব্যবসা শুরু করে। সেখানে এক বছর থেকে চলে আসে মধ্য বাড্ডার আনন্দনগরে। কম ভাড়ার কারণে তারা নতুন বাসায় আসে। দোকানের আয় ছাড়াও কাপড় সেলাই করে তাদের সংসার চলে বলে রুমা জানান।\r\nরুমা জানান, ছয় ভাইয়ের মধ্যে মুফতি দ্বিতীয়। তার আরেক ভাই আনিসকে আগে র‌্যাবে গ্রেপ্তার করে। মুফতিকে গ্রেপ্তারের সময় র‌্যাব সদস্যরা তার ভাইকেও সঙ্গে নিয়ে আসে। সে তার ভাবিকে শনাক্ত করলে র‌্যাব হান্নানকে গ্রেপ্তার করে। তবে এর আগে র‌্যাব সদস্যদের দেখেই কিছু টাকা হাতে নিয়ে সে পালিয়ে যাওয়ার চেষ্টা করে। ‘চট্টগ্রামে যাচ্ছি’ বলে সে বাড়ি থেকে বের হয়। পেছন থেকে র‌্যাব সদস্যরা তাকে ধাওয়া করলে সে পাশের ঝিলে লাফিয়ে পড়ে। \r\nরুমা আরো জানান, তার স্বামী দিনের বেলা বাসা থেকে তেমন বের হতো না। এলাকার লোকজনের সঙ্গে কোনো মেলামেশাও ছিল না। সব সময় সে নিজের নাম জামান বলে জানাত। তার ছেলেমেয়েরাও বাবার নাম জামান বলেই জানে। তারা কখনো জানতে পারেনি তাদের বাবাকে র‌্যাব পুলিশ এভাবে খঁুজছে। \r\n","status":true,"publishDate":{"$date":{"$numberLong":"1128276000000"}},"createdAt":{"$date":{"$numberLong":"1748795737913"}},"__v":{"$numberInt":"0"}}
{"_id":{"$oid":"683c8186082f1e9564eb601a"},"image":"image-1748795782026.webp","title":"জেএমবির দেড় হাজার জঙ্গি এখনো সক্রিয়","description":"নিষিদ্ধ জঙ্গি সংগঠন জামাআতুল মুজাহিদিনের (জেএমবির) দেড় হাজার সক্রিয় কর্মী আবার বোমা হামলা চালাতে পারে- এমন আশঙ্কায় দেশের সর্বত্র নিরাপত্তা ব্যবস্থা জোরদার করা হয়েছে। রাজধানীর গুরুত্বপূর্ণ সব জায়গা ও ব্যস্ততম এলাকায় বসানো হয়েছে র‌্যাব ও পুলিশের শতাধিক অস্থায়ী তাঁবু ও চেকপোস্ট। মোতায়েন করা হয়েছে আর্মড পুলিশ ব্যাটালিয়ন ফোর্সের সদস্যদেরও।\r\n এদিকে হরকাতুল জিহাদের প্রধান নেতা মুফতি হান্নান এখন র‌্যাব হেফাজতে রয়েছে। তবে সে এখনো মুখ খোলেনি। তার সহযোগী হিসেবে গ্রেপ্তার করা তিনজনকে র‌্যাব জিজ্ঞাসাবাদ করছে। \r\nদেশের বিভিন্ন স্থানে গ্রেপ্তার করা জঙ্গিদের জিজ্ঞাসাবাদের জন্য গঠিত টাস্কফোর্স ফর ইন্টারোগেশন বা টিএফআইয়ের সদস্যরা জানান, বর্তমানে তারা ছয় জঙ্গিকে জেরা করছেন। এ ছাড়া আজ শুক্রবার আরো তিন জঙ্গিকে ঢাকার বাইরে থেকে আনা হচ্ছে। সে›শাল ব্রাঞ্চের বিশেষ সুপার (রাজনৈতিক) মাহবুবুর রহমান প্রথম আলোকে বলেন, এখন পর্যন্ত সারা দেশে ৩০৩ জঙ্গিকে গ্রেপ্তার করা হয়েছে। এদের অনেকেই বোমা হামলায় জড়িত। আদালতে স্বীকারোক্তিমূলক জবানবন্দিও দিয়েছে তারা। \r\nগোয়েন্দা কর্মকর্তারা বলেন, দেশের বিভিন্ন স্থান থেকে আটক করা জঙ্গিদের দেওয়া তথ্যানুযায়ী নিষিদ্ধ জামাআতুল মুজাহিদিনের ২ হাজারের বেশি সক্রিয় সদস্য রয়েছে। ১৭ আগস্ট হামলার পর এদের কিছু সদস্যকে গ্রেপ্তার করা হয়। দেড় হাজার সক্রিয় সদস্য এখনো ঘুরে বেড়াচ্ছে। এরা গ্রেপ্তার এড়াতে নিজেদের বেশভুষা পাল্টে ফেলেছে বলে শনাক্ত করা যাচ্ছে না।\r\nসূত্র জানায়, দুটি গোয়েন্দা সংস্থা এ হামলা সম›র্কে সরকারকে সতর্ক করে দিয়েছে। তারা বলেছে, জেএমবি জঙ্গিরা এ হামলা চালাতে পারে। তবে এর নেপথ্যে অন্য কারো হাত থাকতে পারে বলেও তারা মনে করছেন। তারা বলেন, জামাআতুল প্রধান আবদুর রহমান, অপারেশনাল কমান্ডার সিদ্দিকুল ইসলাম বাংলা ভাই ও সামরিক প্রধান আতাউর রহমান তারেক সানি পলাতক থেকে এসব হামলা পরিচালনা করবে। তারা হামলা করার জন্য ইতিমধ্যে বিভিন্ন স্থানে হুমকি দিয়ে আসছে।\r\nগোয়েন্দা সূত্র জানায়, আবদুর রহমান ও বাংলা ভাইকে ধরতে দেশের বিভিন্ন স্থানে অভিযান চলছে। প্রথম দিকে গোয়েন্দারা মনে করেছিলেন আবদুর রহমান দেশে নেই। পরে তারা কয়েকটি সূত্র থেকে নিশ্চিত হয়ে ধারণা করছেন, তিনি দেশেই আছেন। আবদুর রহমানের দেশে অবস্থানের কথা স্বীকার করলেও কোন জায়গায় আছেন তা জানাতে সূত্রটি অস্বীকার করেছে। তবে গোয়েন্দারা আশা করছেন, খুব অল্প সময়ের মধ্যে তাকে গ্রেপ্তার করা সম্ভব হবে। র‌্যাব সূত্র জানায়, তারা যাদের গ্রেপ্তার করেছে তাদের মাধ্যমে আবদুর রহমানকে ধরার চেষ্টা করছে। \r\nপুলিশ কর্মকর্তারা বলেন, জেএমবির দেড় হাজার জঙ্গিকে ধরতে দেশব্যাপী ব্যাপক অভিযান শুরু হয়েছে। র‌্যাব ও পুলিশ এ ব্যাপারে ব্যাপক তৎপরতা শুরু হয়েছে। রাজধানীর প্রধান সড়কের সংযোগস্থল, বিপণিবিতান, সচিবালয়, আদালত প্রাঙ্গণ, বাস টার্মিনাল, রেলস্টেশন, লঞ্চ টার্মিনাল, পুলিশের চেকপোস্ট ও অস্থায়ী তাঁবু বসানো হয়েছে।\r\nএ ছাড়া ঢাকা মহানগরীর আড়াই শ ছোট-বড় মার্কেটের প্রতিটিতে একজন হাবিলদার ও দুজন কনস্টেবল সার্বক্ষণিক দায়িত্বে রাখা হয়েছে। পাশাপাশি রয়েছে পুলিশের দুটি ভ্রাম্যমাণ দল, র‌্যাব ও গোয়েন্দা পুলিশের সাদা পোশাকের বিশেষ বাহিনী।\r\n ঢাকা মহানগর পুলিশের কর্মকর্তারা বলেন, দেশের তিন জেলা আদালতে বোমা হামলার পর রাজধানীর বিভিন্ন বিপণিবিতান ও গুরুত্বপূর্ণ স্থাপনায় বাড়তি নিরাপত্তামূলক ব্যবস্থা নেওয়া হয়। ডিবির ৬০টি দল দিনে এবং ১৬টি দল রাতে দায়িত্ব পালন করছে। ডিবির উপকমিশনার শহীদুল ইসলাম বলেন, সব ধরনের পরিস্থিতি মোকাবিলার জন্য সবাইকে সতর্ক থাকার নির্দেশ দেওয়া হয়েছে। \r\n","status":true,"publishDate":{"$date":{"$numberLong":"1128621600000"}},"createdAt":{"$date":{"$numberLong":"1748795782029"}},"__v":{"$numberInt":"0"}}
{"_id":{"$oid":"683c81ad082f1e9564eb601e"},"image":"image-1748795821287.webp","title":"আটটি বড় বোমা হামলায় হরকাতুল জিহাদ জড়িত","description":"রমনা বটমূলে বর্ষবরণ, সিলেটে হজরত শাহজালাল (রহঃ)-এর মাজারের ব্রিটিশ হাইকমিশনারকে হত্যার চেষ্টা, যশোরে উদীচীর সমাবেশ, খুলনার কাদিয়ানি মসজিদ, কোটালীপাড়ায় শেখ হাসিনার সমাবেশসহ দেশের আটটি বড় বোমা হামলার ঘটনায় হরকাতুল জিহাদের হাত রয়েছে। হরকাতুল প্রধান মুফতি হান্নানকে জিজ্ঞাসাবাদ করে এ তথ্য পেয়েছে র‌্যাব। তবে হান্নান নিজে এর সঙ্গে জড়িত থাকার কথা অস্বীকার করেছে।\r\nর‌্যাব কর্মকর্তারা বলেন, হরকাতুল জিহাদের প্রধান নেতা মুফতি হান্নানকে জিজ্ঞাসাবাদের পর তার দেওয়া তথ্যানুযায়ী ইতিমধ্যে তিনজনকে গ্রেপ্তার করা হয়েছে। র‌্যাব-১ কার্যালয়ে এদের জিজ্ঞাসাবাদ করা হচ্ছে। তারা দেশের বিভিন্ন স্থানে বোমা হামলা বিষয়ে তথ্য দিয়েছে। হরকাতুল এবং জেএমবির জঙ্গিরা একই চক্রের বলে তারা জানায়।\r\nর‌্যাব কর্মকর্তারা বলেন, হান্নান আটটি বোমার ঘটনা সম›র্কে প্রাথমিক তথ্য দিয়েছে। এগুলো হলো, ১৯৯৯ সালের ৬ মার্চ যশোরের উদীচীর অুনষ্ঠানে বোমা হামলা, একই বছরের ৮ অক্টোবর খুলনার আহমদিয়া মসজিদে বোমা হামলা, ২০০০ সালের ২০ জুলাই গোপালগঞ্জের কোটালীপাড়ায় শেখ হাসিনার জনসভায় বোমা পেতে রাখা, ২০০১ সালের ১৪ এপ্রিল রমনা বটমূলে ছায়ানটের বর্ষবরণের অনুষ্ঠান, ২০০১ সালের ২৩ সেপ্টেম্বর বাগেরহাটে শেখ হেলালের জনসভায় বোমা হামলা, ২০০৪ সালের ২১ মে সিলেটে ব্রিটিশ হাইকমিশনারকে হত্যার চেষ্টা, ইস্কাটনে জনকণ্ঠ ভবনে ১৯৯৯ সালের ৩০ আগস্ট ব্রিফকেস বোমা পেতে রাখা ও ২০০৩ সালের শেষের দিকে খুলনা বাস টার্মিনালে হানিফ পরিবহনে বোমা বিস্ফোরণ ঘটানো। \r\nজানা গেছে, এসব ঘটনার কয়েকটির তদন্ত শেষে চার্জশিট দেওয়া হয়েছে। মুফতি হান্নানও কয়েকটি মামলার চার্জশিটভুক্ত আসামি। একটির রায়ে তার যাবজ্জীবন সাজা হয়েছে।\r\nর‌্যাব সূত্র জানায়, এ ছাড়া আরো কয়েকটি ছোট বিস্ফোরণের ব্যাপারেও তারা তথ্য পেয়েছেন। এর মধ্যে উল্লেখযোগ্য হলো মিরপুরের সনি সিনেমা হলের কাছে বাটা সু কোম›ানির একটি দোকানে বোমা পেতে রাখা। সন্ধ্যার সময় ক্রেতা সেজে জঙ্গিরা বাটার দোকানে বোমা রেখে আসে। পরে সেটি বিস্ফোরিত হলে চারজন আহত হয়। ওই ঘটনার সঙ্গেও জঙ্গিরা জড়িত ছিল বলে র‌্যাব জানতে পেরেছে।\r\nমুফতি হান্নান তার সঙ্গে আফগানিস্তানে যুদ্ধে অংশ নেওয়া জঙ্গিদের একটি তালিকা দিয়েছে। র‌্যাব ওই তালিকা ধরে তাদের গ্রেপ্তারের চেষ্টা করছে।\r\nএদিকে মহানগর গোয়েন্দা পুলিশের হাতে ধরা পড়া সংসদের নিরাপত্তা কর্মকর্তা তালেব আনসারী ও তার চার সহযোগীকে জিজ্ঞাসাবাদ করা হচ্ছে। এদের মধ্যে তালেব আনসারী ও আজিজুলকে জিজ্ঞাসাবাদের জন্য টাস্কফোর্স ফর ইন্টারোগেশনে পাঠানো হচ্ছে। অন্য তিনজনকে গোয়েন্দা পুলিশ জিজ্ঞাসাবাদ করছে।\r\nযৌথ জিজ্ঞাসাবাদ সেলের কর্মকর্তারা বলেন, এখন পর্যন্ত সারা দেশের বোমার ঘটনায় ৩১০ জনকে গ্রেপ্তার করা হয়েছে। এদের মধ্যে ৫৫ জনকে জেআইসি জিজ্ঞাসাবাদ করেছে। জঙ্গিদের জিজ্ঞাসাবাদে এখন প্রায় একই রকমের তথ্য পাওয়া যাচ্ছে। তারা সবাই তাদের নেতা হিসেবে আবদুর রহমান ও বাংলা ভাইকে জড়িয়ে বক্তব্য দিচ্ছে। তবে জঙ্গিরা তাদের কেন্দ্রীয় নেতা হিসেবে আবদুর রহমানের ছেলে নাবিল, ভাই আতাউর ওরফে তারেক সানি, সোলাইমান, হাসান ও শোয়েবের নাম বলেছে।\r\n","status":true,"publishDate":{"$date":{"$numberLong":"1128880800000"}},"createdAt":{"$date":{"$numberLong":"1748795821290"}},"__v":{"$numberInt":"0"}}
{"_id":{"$oid":"683c81d1082f1e9564eb6023"},"image":"image-1748795857698.webp","title":"জোট সরকারের ৪ বছর বিনা বিচারে ৭০৭ জন হত্যা","description":"জোট সরকারের চার বছরে আইনশৃঙ্খলা বাহিনীর হেফাজতে বিনা বিচারে ৭০৭ জন মানুষ নিহত হয়েছে। এর মধ্যে র‌্যাপিড অ্যাকশন ব্যাটালিয়ন (র‌্যাব) ও পুলিশের ক্রসফায়ারে ৫৩৬ জন, যৌথবাহিনীর অভিযান ‘অপারেশন ক্লিনহার্টে’ ৫৬ জন মারা যায়। বাকিরা নিহত হয় পুলিশ হেফাজতে। মানবাধিকার সংগঠন, পুলিশ ও র‌্যাব সূত্রে এ তথ্য পাওয়া গেছে। \r\nবিনা বিচারে হত্যাকাণ্ডের শিকার হওয়া মানুষজনের পরিবারগুলো একটি ঘটনারও সুবিচার পাননি। সন্ত্রাস দমনে সেনা-পুলিশ-বিডিআরের সমন্বয়ে যৌথবাহিনী পরিচালিত অপারেশন ক্লিনহার্টের পর ‘দায়মুক্তি আইন’ করে নিরাপত্তা হেফাজতে নিহতের স্বজনদের বিচার পাওয়ার পথ বন্ধ করা হয়। একইভাবে নির্বাহী তদন্তের মাধ্যমে র‌্যাব ও পুলিশের ক্রসফায়ার মৃত্যুকেও বৈধতা দেওয়া হচ্ছে। \r\nআইন বিশেষজ্ঞ ও মানবাধিকার কর্মী ড. শাহদীন মালিক প্রথম আলোকে বলেন, এসব মৃত্যু প্রমাণ করে, সরকার দিনের পর দিন, মাসের পর মাস কীভাবে মানুষ হত্যা করে চলেছে। এ দেশে আইন ও বিচার-ব্যবস্থা টিকে থাকলে এসব হত্যাকাণ্ডের বিচার একদিন হবেই। বিনা বিচারে হত্যার ওপর কোনো দেশের আইন ও বিচার-ব্যবস্থা টিকে থাকতে পারে না বলে তিনি মন্তব্য করেন। \r\nজোট সরকার ক্ষমতা নেওয়ার পর দেশের আইনশৃঙ্খলা পরিস্থিতির ভীষণ অবনতি ঘটে। অবস্থা নিয়ন্ত্রণে আনতে চরমপন্থিদের বিরুদ্ধে দেশের দক্ষিণ-পশ্চিমাঞ্চলে ‘অপারেশন স›াইডার ওয়েব’, সারা দেশে ‘অপারেশন ক্লিনহার্ট’সহ একাধিক অভিযান হয়। এসব অভিযানে সন্ত্রাসীদের বিরুদ্ধে নানা নামে বিচার-বহিভূ‌র্ত হত্যাকাণ্ড চালায় আইনশৃঙ্খলা বাহিনী। সন্ত্রাস দমনের নামে সেনাবাহিনী, র‌্যাব ও পুলিশের বিনা বিচারে হত্যাকাণ্ড দেশে-বিদেশে ব্যাপক সমালোচিত ও নিন্দিত হয়।\r\nঅপারেশন ক্লিনহার্ট : চারদলীয় জোট সরকার ক্ষমতার আসার পরে দেশজুড়ে লাগামহীন সন্ত্রাস নিয়ন্ত্রণের জন্য ‘অপারেশন ক্লিনহার্ট’ নামে যৌথবাহিনীর অভিযান শুরু হয়। ১৬ অক্টোবর ২০০২ থেকে ৯ জানুয়ারি ২০০৩ পর্যন্ত পরিচালিত এ অভিযানে ৮৭ দিনে সেনা হেফাজতে অন্তত ৫৬ জন প্রাণ হারিয়েছে। এসব মৃত্যুর বেশির ভাগই ‘হার্ট অ্যাটাকে মৃত্যু’ বলে সেনা কতৃ‌র্পক্ষসহ সরকারের পক্ষ থেকে দাবি করা হয়। তবে বেশকিছু মৃত্যুর ঘটনায় ক্ষুব্ধ পরিবারের সদস্যরা আদালতে মামলা দায়ের করেন। \r\nঅপারেশন ক্লিনহার্ট অভিযান শেষে ‘দায়মুক্তি’ আইন করে বিচার-বহিভূ‌র্ত এসব হত্যাকাণ্ডের প্রচলিত বিচারের পথ রুদ্ধ করে দেওয়া হয়। ২০০৩ সালের ৯ জানুয়ারি জারি করা ‘যৌথবাহিনীর দায়মুক্তি অধ্যাদেশ-২০০৩’-এ বলা হয়, অভিযানের কারণে সংঘটিত প্রাণহানি, জানমালের কোনো ক্ষতি বা কোনো অধিকার ক্ষুণ্ন হলে বা অন্য কোনো ধরনের ক্ষতির জন্য বিচার চেয়ে দেওয়ানি বা ফৌজদারি আদালতে কোনো মামলা করা চলবে না। এ অধ্যাদেশ জারির পর সুবিচারের সব পথ বন্ধ হয়ে যায়। \r\nর‌্যাব ও পুলিশের ক্রসফায়ার : আইনশৃঙ্খলা পরিস্থিতি নিয়ন্ত্রণে আনতে সরকার ১৯৭৯ সালের আর্মড পুলিশ ব্যাটালিয়ন অধ্যাদেশ সংশোধন করে ‘অনুসন্ধান ও তদন্তে’র ক্ষমতা দিয়ে র‌্যাব গঠন করে। ২০০৪ সালের ২১ মার্চ র‌্যাব যাত্রা শুরু করে। তবে তাদের সন্ত্রাস-বিরোধী অভিযান পুরোদমে শুরু হয় একই বছরের ২৬ জুন থেকে। অভিযানে তালিকাভুক্ত সন্ত্রাসীদের গ্রেপ্তার করতে র‌্যাব বেশ কিছুটা সফল হলেও ‘ক্রসফায়ার’-এর নামে একই কায়দায় দিনের পর দিন সন্ত্রাসীদের হত্যার ঘটনায় জনমনে মিশ্র প্রতিক্রিয়া দেখা দেয়। \r\nর‌্যাবের ‘ক্রসফায়ার মৃত্যু’ নিয়ে দেশে-বিদেশে বিতর্ক ওঠে। ক্রসফায়ার মৃত্যু মানবাধিকার সংগঠনগুলোর বিবেচনায় ‘বিচার-বহির্ভূত হত্যাকাণ্ড’ হলেও সরকারের তদন্তে এসব ঘটনাকে বৈধতা দেওয়া হয়। \r\nর‌্যাব সদর দপ্তরের দেওয়া তথ্যে দেখা যায়, গঠনের পর থেকে চলতি বছরের ৩ অক্টোবর পর্যন্ত সোয়া বছরে র‌্যাব ও সন্ত্রাসীদের গুলিবিনিময়ে ১৪২ জন নিহত হয়। তবে মানবাধিকার সংগঠন আইন ও সালিশ কেন্দ্র, অধিকার ও হটলাইনের দেওয়া তথ্যে দেখা গেছে, র‌্যাবের ক্রসফায়ারে এ পর্যন্ত ১৮১ জন মারা গেছে। একই সময়ে পুলিশের ক্রসফায়ারে মারা যায় ৩৫৫ জন। এসব ঘটনার সুবিচার পাওয়া তো দূরের কথা, জেলা ম্যাজিস্ট্রেট ও বিভাগীয় কমিশনারদের নির্বাহী তদন্তে বলা হয়, প্রতিটি ঘটনায় গুলিবর্ষণ সঠিক ছিল। \r\nপুলিশের হেফাজতে মৃত্যু : মানবাধিকার সংস্থাগুলো জানিয়েছে, ২০০১ সালে নিরাপত্তা হেফাজতে মারা যায় ৭০ জন। পরের দু বছর ২০০২ সালে ২১ ও ২০০৩ সালে ২৪ জন মারা যায়। ২০০৪ সালে র‌্যাব-পুলিশের ক্রসফায়ার শুরু হলে নিরাপত্তা হেফাজতে মৃত্যুর ঘটনা বাড়তে থাকে। \r\nবাংলাদেশ মানবাধিকার বাস্তবায়ন সংস্থার নির্বাহী পরিচালক অ্যাডভোকেট এলিনা খান মনে করেন, নিরাপত্তা হেফাজতে যেকোনো মৃত্যুর তদন্ত হওয়া জরুরি। কোনো কারণ ছাড়া কাউকে মেরে ফেলা হলে সেটা অবশ্যই অপরাধ হবে। আইনের শাসন প্রতিষ্ঠার জন্যই এসব অপরাধের সুষ্ঠু বিচার হওয়া উচিত বলে তিনি মত দেন।  \r\n","status":true,"publishDate":{"$date":{"$numberLong":"1129140000000"}},"createdAt":{"$date":{"$numberLong":"1748795857700"}},"__v":{"$numberInt":"0"}}
{"_id":{"$oid":"683c8205082f1e9564eb602c"},"image":"image-1748795909515.webp","title":"জব্দি নৈতা শায়খ রহমান ঢাকায় ","description":"সন্ধান পেলেও ধরতে পারেনি র্যাব, বনশ্রীতে অভিযান\r\nকামরুল হাসান\r\nর্যাব, পুলিশসহ সরকারের সব গোয়েন্দা সংস্থার চোখ ফাঁকি দিয়ে রাজধানীতেই অবস্থান করছে নিষিদ্ধ জঙ্গি সংগঠন জামাআতুল মুজাহিদিনের (জেএমবি) প্রধান শায়খ আবদুর রহমান। গত শুক্রবার রাতে র্যাব তার খোঁজ পেলেও অল্পের জন্য হাত ফসকে যায়।\r\nগত শুক্রবার রাত পৌনে ১টা থেকে গতকাল ভোর ৪টা পর্যন্ত আবদুর রহমানকে ধরতে র্যাব অভিযান চালিয়েছে রাজধানীর দক্ষিণ বনশ্রীর একটি ভাড়াবাড়িতে। ১৭ আগস্ট দেশব্যাপী বোমা হামলার আগের দিন থেকে আবদুর রহমান নির্জন ঝিলপাড়ের ওই বাড়িতেই অবস্থান করছিলেন।\r\nগত রাতের অভিযানে আবদুর রহমানকে না পেয়ে র্যাব সদস্যরা দক্ষিণ বনশ্রীর কে ব্লকের এ বাড়ির মালিক নুরজাহান বেগম, তার জামাতা জাহিদুল ইসলামসহ চারজনকে ধরে নিয়ে যায়। আবদুর রহমানের বাড়ি থেকে পাওয়া যায় জেএমবির গুরুত্বপূর্ণ কাগজপত্র, একটি কম্পিউটার ও জঙ্গি তত্পরতার একাধিক ছবি।\r\nবাড়ির বাসিন্দারা জানান, শুক্রবার রাতের অভিযানের পর র্যাব সদস্যরা বাড়িটি সিল করে চলে যায়। কিন্তু গতকাল সকাল সাড়ে ৯টার দিকে আবদুর রহমানের ছেলে নাবিল একজন সঙ্গী নিয়ে সেখানে আসে। সে অস্ত্রের মুখে বাড়িওয়ালার দুই মেয়ে রুমা ও সেলিনাকে জিম্মি করে র্যাবের সিল ভেঙে বাড়ি থেকে প্রয়োজনীয় জিনিসপত্র নিয়ে দ্রুত কেটে পড়ে। সকালের এ ঘটনার পর সেখানে র্যাবের সার্বক্ষণিক পাহারা বসানো হয়।\r\nসূত্র জানায়, র্যাব পুলিশসহ সরকারের সব গোয়েন্দা সংস্থা যাকে হন্যে হয়ে খুঁজছে, যাকে ধরার জন্য ৫০ লাখ টাকা পুরস্কার ঘোষণা করেছে সরকার, সেই আবদুর রহমান সবার চোখে ধুলা দিয়ে নির্বিঘ্নে রাজধানীতেই বসবাস করছে। গত শুক্রবার ঠাকুরগাঁওয়ে ধরা পড়া আবদুর রহমানের জামাতা ও জেএমবির সামরিক কমান্ডার আবদুল আওয়ালের কাছে এ তথ্য পাওয়ার পর র্যাব সদস্যরা আবদুর রহমানের বাসস্থান দক্ষিণ বনশ্রীর এ বাড়িতে অভিযান চালায়। র্যাবের অতিরিক্ত মহাপরিচালক মাহবুবুল আলম মোল্লার নেতৃত্বে গোয়েন্দা পরিচালক কর্নেল গুলজার উদ্দিন আহমেদ, পরিচালক মাসুক হাসানসহ এক ডজনের বেশি র্যাব কর্মকর্তা এ অভিযানে অংশ নেন। তারা সেখানে পৌঁছার আগেই বাড়ির সব বাসিন্দা পালিয়ে যায়। র্যাব সদস্যরা বাসায় ঢুকে দেখতে পান রাতে এ বাড়িতেই সবাই খাওয়া-দাওয়া করেছে। এরপর প্রায় দেখালে তার মা নূরজাহান বেগম আউয়ালকে শনাক্ত করেন। তিনি বলেন, ভাড়া নেওয়ার সময় আউয়ালের মুখে দাঁড়ি ছিল না। একজন বয়স্ক লোক সব সময় বাসার ভেতরে বসে থাকতেন। তিনি কখন বের হতেন তা কেউ জানত না। তবে আবদুর রহমানের স্ত্রীকে তারা চিনতেন বলে প্রথম আলোকে জানান।\r\nসূত্র জানায়, ওই বাড়িতে অভিযানের পর র্যাব জানতে পেরেছে, ১৭ আগস্ট দেশব্যাপী বোমা হামলার সময় থেকে জঙ্গি নেতা আবদুর রহমান সপরিবারে ওই বাড়িতে ছিলেন।\r\nওই সূত্রের ধারণা, শুধু আবদুর রহমান নয়, আতাউর রহমান সানি, সিদ্দিকুল ইসলাম বাংলা ভাইসহ জেএমবির সব বড় বড় নেতা এখন ঢাকায়ই অবস্থান করছেন।\r\nউল্লেখ্য, দেশব্যাপী বোমা সন্ত্রাসের হোতা, নিষিদ্ধ সংগঠন জামাআতুল মুজাহিদিনের প্রধান নেতা আবদুর রহমান ওরফে আবদুল্লাহ ওরফে এহছানের বাড়ি জামালপুরের চরখলিফা পাড়ায়। তার পিতা আবদুল্লাহ ইবনে ফজল স্বাধীনতা যুদ্ধের বিরোধিতা করেছিলেন। \r\nদেশের ৪৭টি জেলায় এই জঙ্গি সংগঠনের তত্পরতা রয়েছে। এদের ১০ হাজারের বেশি সমর্থক থাকলেও সক্রিয় কর্মী রয়েছে ২ হাজারের মতো। এদের রয়েছে আতÄঘাতী দল। ১৭ আগস্ট দেশব্যাপী বোমা হামলার পর ধরা পড়া জঙ্গিদের প্রায় সবাই জানিয়েছে, সব বোমা হামলা হয়েছে আবদুর রহমানের নির্দেশে। এ পর্যন্ত তার বিরুদ্ধে ১৫৪টি মামলা দায়ের করা হয়েছে। এর মধ্যে ৪২টির চার্জশিট দেওয়া হয়। সরকার আবদুর রহমান ও তার অনুসারী বাংলা ভাইকে ধরিয়ে দিতে ৫০ লাখ টাকা করে পুরস্কার ঘোষণা করেছে।\r\nতিন ঘণ্টা ধরে তারা পুরো বাড়িতে তল্লাশি করেন। কাউকে না পেয়ে বাড়ির মালিক নূরজাহান বেগম, তার জামাতা জাহিদুল, নিচের তলার ভাড়াটে শাহ আলম, রুহুল আমীন ও আবুল হাশেমকে ধরে নিয়ে যায় র্যাব।\r\nএকটি সূত্র জানায়, যেভাবে র্যাব ছক কষেছিল তাতে আবদুর রহমান ধরা পড়ার বিষয়টি প্রায় নিশ্চিত ছিল। কিন্তু আগেই অভিযানের বিষয়টি আঁচ করতে পেরে তিনি পালিয়ে যান। র্যাবের ধারণা, রাতে খাওয়া-দাওয়ার পর আবদুর রহমান তার জামাতা আউয়ালকে গ্রেপ্তারের খবর পান। এরপরই পরিবার নিয়ে সটকে পড়েন।\r\nবাড়িটির মালিক সৌদি প্রবাসী হাজী নূর মোহাম্মদ। দেখাশোনা করেন তার স্ত্রী নূরজাহান বেগম। তার এক মেয়ে সেলিনা পরিবার নিয়ে এ বাড়িতে থাকেন। বনশ্রী এলাকার একেবারে শেষের দিকে ঝিললাগোয়া তিনতলা বাড়ির পেছনের একটি ফ্ল্যাটে থাকত আবদুর রহমানের পরিবার। বাড়িওয়ালার মেয়ে সেলিনা ও রুমা জানান, গত ৯ আগস্ট বাড়িটি ভাড়া নিতে আসে আবদুর রহমানের জামাতা আবদুল আউয়াল। তবে ভাড়া নেওয়ার সময় সে নিজের নাম আদিল বলেছিল। সাড়ে তিন হাজার টাকায় তিন রুমের এ বাড়িটি ভাড়া নেওয়ার এক সপ্তাহ পরই জঙ্গি পরিবারটি সেখানে ওঠে। আউয়ালের সঙ্গে বাড়িতে আসেন তার স্ত্রী আফিফা, আবদুর রহমানের স্ত্রী ও ছেলে নাবিল। তবে আবদুর রহমানকে তারা কখনোই দেখতে পাননি। সেলিনা জানান, র্যাব তাদের বাড়িতে এসে আউয়াল ও আবদুর রহমানের ছবি \r\n\r\n","status":true,"publishDate":{"$date":{"$numberLong":"1132423200000"}},"createdAt":{"$date":{"$numberLong":"1748795909517"}},"__v":{"$numberInt":"0"}}
{"_id":{"$oid":"683c8229082f1e9564eb6030"},"image":"image-1748795945930.webp","title":"জঙ্গি আউয়ালের আদ্যোপান্ত","description":"কামরুল হাসান, সিংড়া (নাটোর) ও মামুনুর রশিদ মামুন বাগমারা (রাজশাহী)\r\nঠাকুরগাঁও থেকে গত শুক্রবার গ্রেপ্তারকৃত নিষিদ্ধ জঙ্গি সংগঠন জামায়াতুল মুজাহিদিন বাংলাদেশের (জেএমবি) অন্যতম শীর্ষ নেতা এবং জেএমবির কেন্দ্রীয়প্রধান শায়খ আবদুর রহমানের জামাতা আবদুল আউয়াল ও তার পরিবার সম্পর্কে চাঞ্চল্যকর তথ্য জানা গেছে। নাটোরের কালীগঞ্জ থেকে শুরু করে রাজশাহীর বাগমারা পর্যন্ত মূর্তিমান আতঙ্ক ছিল ’৭১-এ ইউনিয়ন শান্তি কমিটির সভাপতির ছেলে আউয়াল। বাংলা ভাইয়ের সহযোগী হিসেবে সে অনেক হত্যাকাণ্ডে অংশ নেয়।\r\nসরেজমিন ঘুরে জানা যায়, নাটোরের সিংড়া উপজেলার একটি প্রসিদ্ধ ব্যবসাকেন্দ্র কালীগঞ্জে জন্ম আউয়ালের (২৭)। ১৫ ভাই-বোনের মধ্যে সে সবার ছোট। বাবা মৃত হামিদ মিয়া ’৭১-এ উপজেলার ছাতারদীঘি ইউনিয়নের শান্তি কমিটির সভাপতি ছিল। এলাকাবাসী জানান, সে সময় এলাকার হিন্দু সমপ্রদায়ের ধনসম্পদ লুট করে হামিদ মিয়ার বাড়িতেই জমা করা হতো। \r\nএলাকাবাসী আরো জানান, দেশ বিভাগের পর ভারত থেকে আসায় ‘রিফুজি’ (শরণার্থী) বলে পরিচিত পরিবারটি স্বাধীনতার পর হঠাত্ বদলাতে শুরু করে। বর্তমানে এ পরিবারটিই কালীগঞ্জের সবচেয়ে ধনী পরিবার। অনেক দোকানপাট রয়েছে তাদের। বিভিন্ন রুটে চলে তাদের চারটি বাস ও ট্রাক। বড় ভাই মিজানুর রহমান ছাতারদীঘি ইউনিয়ন বিএনপির সভাপতি।\r\nনাম প্রকাশে অনিচ্ছুক কালীগঞ্জের অনেকে জানান, আউয়াল মাসছয়েক আগেও কালীগঞ্জ পুলিশফাঁড়ির সামনে ও বাজারে অন্তত তিনবার জেএমবির সভা করে। সে ৮-১০ জনকে সঙ্গে নিয়ে মোটরসাইকেলে আসত এবং লোকজনকে সভায় যেতে বাধ্য করত। অনেক সময় তারা মুখোশ পরে আসত। আউয়াল ওই সময় নওগাঁর রানীনগর উপজেলার সরিয়া ও আহাদপুকুরেও একাধিকবার সভা করে। \r\nজানা যায়, ২০০৪ সালে রাজশাহী ও নওগাঁয় চরমপন্থি বিরোধী অভিযানে বাংলা ভাইয়ের সঙ্গে প্রতিটি অভিযানে ছিল আউয়াল। বাগমারার বিভিন্ন সূত্রমতে, গত বছরের এপ্রিলে আত্রাইয়ের ভবানীপুর জিএস উচ্চবিদ্যালয়ে আউয়ালের সভাপতিত্বে এক সমাবেশ অনুষ্ঠিত হয়। এ সমাবেশেই সাবেক সেনাসদস্য ফরিদ উদ্দিনকে ধরে এনে পিটিয়ে মেরে ফেলে বাংলা ভাই ক্যাডাররা। এ ছাড়া বাগমারার গোলাম রাব্বানী, আবু তালেব ও শহিদুল ইসলাম হত্যাকাণ্ডের সঙ্গেও জড়িত ছিল আউয়াল। \r\nগোয়ালকান্দি ইউনিয়নের প্রত্যক্ষদর্শীরা জানান, গত বছরের ৩১ মার্চ পলাশী গ্রামে বাংলা ভাইয়ের ক্যাডাররা ওসমান ওরফে বাবু নামের এক যুবককে হত্যা করে। ওই অভিযানে বাংলা ভাইয়ের সঙ্গে আউয়ালও ছিল। পরের দিন পত্রিকায় বাংলা ভাইয়ের সঙ্গে তার অ্যাকশনের ছবিও ছাপা হয়। এ ব্যাপারে বাগমারা থানার ওসি মতিয়ার রহমান বলেন, ‘সে সময়ে আমি এখানে ছিলাম না। কে আসিফ (আউয়াল) তা আমি জানি না।’\r\nজানা যায়, আউয়াল বাগমারায় ‘জামাই আসিফ’ নামে পরিচিত। সে সব সময় বাংলা ভাইয়ের সঙ্গে থাকত এবং বাংলা ভাইয়ের কালো চামড়ার ব্যাগটি সে-ই বহন করত। এলাকাবাসী বলেন, আউয়ালের নির্দেশেই বাংলা ভাইয়ের ক্যাডাররা অ্যাকশন শুরু করত। আউয়াল বিভিন্ন ইসলামি সমাবেশে সভাপতিত্ব করত এবং ইসলামি সঙ্গীত গাইত। \r\nগতকাল শনিবার নাটোরের কালীগঞ্জ এলাকায় গিয়ে এলাকাবাসীকে আতঙ্কগ্রস্ত দেখা যায়। তারা আউয়ালের ব্যাপারে সহজে মুখ খুলতে না চাইলেও পত্রিকায় তার গ্রেপ্তারের খবরটি আগ্রহের সঙ্গেই পড়ছিল। এলাকাবাসী জানান, আউয়াল ছোটবেলা থেকেই এলাকার বাইরে পড়ালেখা করে। বছরে দু-তিনবার এসে ৮-১০ দিন থাকত, কারো সঙ্গে মিশত না। তার আচরণ ছিল রহস্যময়।\r\nআউয়ালের বড় ভাই মিজানুর জানান, আউয়াল ছোটবেলা থেকেই ছিল ডানপিটে। প্রাইমারি স্কুল শেষ করে সে চলে যায় দিনাজপুরের ঘোড়াঘাটে। সেখানে এক আতÄীয় বাড়িতে থেকে মাদ্রাসায় পড়ালেখা করে। পরে সে ঢাকায় চলে যায়। মিজান জানান, শায়খ রহমানের মেয়ের সঙ্গে আউয়ালের বিয়ে হয় বছর চারেক আগে। আউয়ালের সঙ্গে বর্তমানে পারিবারিক সম্পর্ক নেই বলে মিজান দাবি করেন।\r\nস্থানীয় ইউপি সদস্য আলমগীর হোসেন জানান, আউয়াল আসলেই কারো সঙ্গে মিশত না। মাস ছয়েক আগে এলাকায় সভা করার কথা তিনি শুনেছেন বলে জানান।\r\nসূত্র জানায়, মাসখানেক আগেও পুলিশ আউয়ালের খোঁজে তার বাড়িতে অভিযান চালায়।\r\n\r\n\r\n","status":true,"publishDate":{"$date":{"$numberLong":"1132423200000"}},"createdAt":{"$date":{"$numberLong":"1748795945933"}},"__v":{"$numberInt":"0"}}
{"_id":{"$oid":"683c824e082f1e9564eb6034"},"image":"image-1748795982616.webp","title":"জামাআতুলের আত্মঘাতী দলের কাছে পুলিশও অসহায়","description":"জামাআতুল মুজাহিদিনের আত্মঘাতী দলের (সুইসাইড স্কোয়াড) কাছে অসহায় হয়ে পড়েছে পুলিশ। তাদের প্রতিরোধে আইনশৃঙ্খলা বাহিনীর নেওয়া সব ব্যবস্থা অকার্যকর হয়ে পড়েছে। পুলিশের আইজি আবদুল কাইয়ুম প্রথম আলোকে বলেন, জেএমবির নেতাদের গ্রেপ্তার ও নিরাপত্তা জোরদার করা ছাড়া আতÄঘাতী দলের সদস্যদের থামানোর আর কোনো পথ নেই। \r\nজেএমবির আতÄঘাতী দল এখন আইনশৃঙ্খলা বাহিনীর কাছে সবচেয়ে বড় সমস্যা হয়ে দাঁড়িয়েছে। গতকাল মঙ্গলবার গাজীপুর আদালতে আইনজীবী সমিতির ২ নম্বর হলরুমে শক্তিশালী বোমা বিস্ফোরণে জেএমবির আতÄঘাতী এক সদস্য জড়িত ছিল বলে মনে করা হচ্ছে। ওই ঘটনায় নিহত একজনের পায়ে তার পেঁচানো অবস্থায় পাওয়া গেছে। মনে করা হচ্ছে, সে বোমাটি বহন করেছে। একইভাবে চট্টগ্রামে পুলিশ চেকপোস্টে হামলাকারীও আতÄঘাতী দলের সদস্য বলে মনে করা হচ্ছে। এর আগে পঞ্চগড় জেলা জজ হত্যা পরিকল্পনার অভিযোগে গ্রেপ্তার করা তানভিরুজ্জামান ও ঝালকাঠিতে দুই বিচারককে হত্যার সময় আহতাবস্থায় গ্রেপ্তার করা মামুন নিজেকে আতÄঘাতী দলের সদস্য বলে দাবি করেছে।\r\nর্যাব ও পুলিশ কর্মকর্তারা বলেন, ১৭ আগস্ট ও ৩ অক্টোবর হামলার পর গ্রেপ্তার করা ৩৫০ জনের মধ্যে ১০৫ জনকে যৌথ জিজ্ঞাসাবাদ সেলে আনা হয়। এদের মধ্যে সাতক্ষীরার নাসির উদ্দিন দফাদার, মনিরুজ্জামান, কুষ্টিয়ার শামসুর রহমান, আকবর আলী, খুলনার মাহমুদুর রহমান, রংপুরের ইয়াসিন আলী, হবিগঞ্জের শামীম, ময়মনসিংহের সুমন ও চাঁপাইনবাবগঞ্জের আবুল কাশেম তুফান নিজেদের জেএমবির সুইসাইড স্কোয়াডের সদস্য বলে স্বীকার করেছে। যৌথ জিজ্ঞাসাবাদ সেলের কর্মকর্তারা বলেন, জেএমবির কেন্দ্রীয় নেতা আবদুল আউয়াল সুইসাইড স্কোয়াডের কথা স্বীকার করেছে। তবে এসব আতÄঘাতী জঙ্গি সদস্যের নাম-ঠিকানা সে জানাতে পারেনি।\r\nগোয়েন্দা কর্মকর্তারা বলেন, নিষিদ্ধঘোষিত জঙ্গি সংগঠন জামাআতুল মুজাহিদিনের আতÄঘাতী দলে প্রশিক্ষণপ্রাপ্ত দুই শতাধিক সদস্য রয়েছে। দেশের ৪২টি জেলা থেকে এসব জঙ্গিকে সংগ্রহ করা হয়।\r\nতারা বলেন, জঙ্গিদের জিজ্ঞাসাবাদ ও গোয়েন্দা তথ্যের ভিত্তিতে আতÄঘাতী সদস্যদের একটি তালিকা তৈরি করা হয়। এদের কয়েকজন ইতিমধ্যে ধরাও পড়েছে। কিন্তু তাদের কাছ থেকে কোনো তথ্য বের করা সম্ভব হয়নি। গোয়েন্দারা বলেন, আতÄঘাতী দলের সদস্যরা এতটাই সক্রিয় যে, তারা মরে গেলেও কোনো কিছু প্রকাশ করতে রাজি নয়। এদের বিশ্বাস এতটাই প্রবল, পরিকল্পনা বাস্তবায়নের জন্য তারা যেকোনো ত্যাগ স্বীকারে পিছু হটে না। নিজেদের সংগঠনের কর্মকাণ্ড গোপন রাখার ব্যাপারেও তারা শপথ নেয়। এরা সবাই সরাসরি আবদুর রহমানের হাতে শপথ নিয়েছে।\r\nশপথ নেওয়া জঙ্গিদের মধ্যে দিনাজপুরের শাহাবুল ইসলাম শরীফ, মাদ্রাসাশিক্ষক লুত্ফর রহমান, রিয়াজ, খলিল, জয়নাল আবেদিন, আমিনুর, ওবায়দুল্লাহ, হাফেজ হাবিবুর রহমান জামাআতুল মুজাহিদিনের আতÄঘাতী দলের সদস্য। পিরোজপুরের ফারুক হোসেন, কারি ওবায়েদউল্লাহ, চাঁপাইনবাগঞ্জের হাবিব উল্লাহ ও ইস্রাফিল, হায়দার আলী, বগুড়ার পিন্টুর কার্যক্রম সম্পর্কে বিস্তারিত তথ্য পাওয়া গেছে।\r\nসূত্র জানায়, ড. গালিবকে গ্রেপ্তারের পর তার কম্পিউটার থেকে গোয়েন্দারা প্রথম আতÄঘাতী দলের সন্ধান পান। পরে জঙ্গিদের জিজ্ঞাসাবাদের পর এ বিষয়ে নিশ্চিত হন। আতÄঘাতী দলের সদস্যরা গোলাবারুদ তৈরি, অস্ত্র প্রশিক্ষণ এবং আতÄরক্ষামূলক প্রশিক্ষণে দক্ষ। এদের কয়েকজন মিয়ানমারের জঙ্গি ইসলামি সংগঠনের কাছে প্রশিক্ষণ নিয়েছে বলেও তারা জানতে পেরেছেন।\r\nনাম প্রকাশে অনিচ্ছুক এক গোয়েন্দা কর্মকর্তা বলেন, আবদুর রহমানের নির্দেশে তার আতÄঘাতী দলটি এখন সক্রিয় হয়ে উঠেছে। কিন্তু এদের চিহ্নিত করে আটক করা যাচ্ছে না। বেশির ভাগ সদস্যের সঠিক নাম-ঠিকানা না থাকায় তাদের গ্রেপ্তার করা যাচ্ছে না বলে তিনি উল্লেখ করেন।\r\nপুলিশের আইজি আবদুল কাইয়ুম প্রথম আলোকে বলেন, যেভাবে আতÄঘাতী দল মাঠে নেমেছে, তাতে শুধু আইনশৃঙ্খলা বাহিনীর সদস্যদের পক্ষে এদের নিয়ন্ত্রণ করা কঠিন। এ জন্য তিনি সবাইকে এগিয়ে আসার আহ্বান জানান। আইজি বলেন, তারপরও জেএমবি নেতাদের গ্রেপ্তার ও নিরাপত্তা জোরদার করা ছাড়া আতÄঘাতী দলের সদস্যদের থামানোর আর কোনো পথ নেই।\r\n\r\n","status":true,"publishDate":{"$date":{"$numberLong":"1133287200000"}},"createdAt":{"$date":{"$numberLong":"1748795982618"}},"__v":{"$numberInt":"0"}}
{"_id":{"$oid":"683c8274082f1e9564eb6038"},"image":"image-1748796020450.webp","title":"নিরাপত্তা-সরঞ্জামের চাহিদা ও দাম বাড়ছে","description":"দেশব্যাপী একের পর এক জঙ্গি বোমা হামলার পর নিরাপত্তা নিশ্ছিদ্র করতে উন্নত প্রযুক্তির নিরাপত্তা-সরঞ্জামের কদর বেড়ে গেছে। অফিস-আদালত, বিপণিবিতান, এমনকি বসতবাড়িতে ব্যবহূত হচ্ছে আর্চওয়ে, সিসি ক্যামেরা, ডোরফোন ও মেটাল ডিটেক্টরের মতো আধুনিক সরঞ্জাম। নগরবাসী ইতিমধ্যে এসবের সঙ্গে পরিচিত ও অভ্যস্ত হয়ে উঠেছেন। চাহিদা বাড়ার সঙ্গে এসবের দামও বেড়ে যাচ্ছে।\r\nরাজধানীর স্টেডিয়াম মার্কেট, গুলশান মার্কেট ও ইস্টার্ন প্লাজার কয়েকটি দোকানে বিক্রি হচ্ছে মেটাল ডিটেক্টরসহ বিভিন্ন নিরাপত্তা-সরঞ্জাম। একজন বিক্রেতা বললেন, বোমা হামলার পর নিরাপত্তা-সরঞ্জামের বিক্রি বেড়ে গেছে। স্টেডিয়াম মার্কেটের ‘ইনারকন’-এর বাণিজ্যিক ব্যবস্থাপক আবু সালেহ বলেন, কিছুদিন আগেও নিরাপত্তা-সরঞ্জামের চাহিদা ছিল না। আর এখন সাধারণ মানুষও মেটাল ডিটেক্টরের দাম জানতে আসছেন। বাসাবাড়িতে ভিডিও ডোরফোনের চাহিদাও বেড়েছে। ৪ থেকে ৫ হাজার টাকার মধ্যেই এসব ডোরফোন পাওয়া যাচ্ছে। গুলশান ১ নম্বর মার্কেটের ব্যবসায়ী আকরাম আহমেদ বলেন, বোমা হামলার পর হাতে ব্যবহার উপযোগী মেটাল ডিটেক্টরের বিক্রি বেড়ে গেছে। তবে দূতাবাস ও বহুজাতিক প্রতিষ্ঠানের কাছে ‘ভেইক্যাল মিরর সার্চ’-এর চাহিদাও বেড়েছে। যানবাহনের তলায় বোমা আছে কি না তা পরীক্ষার জন্য এই যন্ত্রের প্রয়োজন। তিনি বলেন, সুউচ্চ ভবন, পরিবহন সংস্থাগুলোও এখন মেটাল ডিটেক্টর কিনছে। দূরপাল্লার পরিবহন সংস্থাগুলো যাত্রীদের দেহ তল্লাশির জন্য মেটাল ডিটেক্টর ব্যবহার করছে। অনেক শপিংমলের প্রবেশমুখে মেটাল ডিটেক্টরের পাশাপাশি আর্চওয়ে বসানো হয়েছে।\r\nনিরাপত্তা-সরঞ্জামের আমদানিকারক ও ভারটেক্স গ্রুপের ব্যবস্থাপনা পরিচালক জেড এইচ খান দিদার প্রথম আলোকে বলেন, আতÄঘাতী জঙ্গি হামলার খবরে মানুষের মধ্যে আতঙ্ক বেড়ে গেছে। এ কারণে বাজারে আধুনিক নিরাপত্তা-সরঞ্জামের চাহিদা বেড়েছে। তিনি বলেন, এখন প্রতিদিন গড়ে ৫০টি করে মেটাল ডিটেক্টর তারা বিক্রি করছেন। বেশির ভাগ ক্রেতা বেসরকারি নিরাপত্তা সংস্থা। তারা প্রতিটি অফিস-আদালতে নিজস্ব নিরাপত্তা বাহিনীর সঙ্গে মেটাল ডিটেক্টর দিচ্ছেন। দিদার বলেন, হঠাত্ চাহিদা বেড়ে যাওয়ার কারণে নিরাপত্তা-সরঞ্জামের দাম বেড়ে গেছে। চলতি বাজারে চীনে তৈরি হাতে ব্যবহার করা মেটাল ডিটেক্টর বিক্রি হচ্ছে সাড়ে ৪ থেকে ৫ হাজার টাকায়। ভারতে তৈরি ডিটেক্টরের দাম সাড়ে ৩ হাজার টাকা। অফিস-আদালতে ব্যবহার উপযোগী আর্চওয়ের দাম দেড় লাখ থেকে সাড়ে ৩ লাখ টাকা। ৮-৯ হাজার টাকায় পাওয়া যাচ্ছে ভেইক্যাল মিরর সার্চ। তিনি বলেন, স্থলমাইন ও বোমা পুঁতে রাখা রয়েছে কি না তা পরীক্ষার জন্য রয়েছে ‘গ্রাউন্ড সার্চার’, এর দাম ২৫ থেকে ৩০ হাজার টাকা। চারটি ক্যামেরা নিয়ে তৈরি মনিটরসহ একটি ক্লোজসার্কিট ক্যামেরার সেটের দাম ৪০ হাজার টাকা। রাজধানীর ডিপার্টমেন্ট স্টোর ও বড় বিপণিবিতান হচ্ছে এর প্রধান ক্রেতা। তিনি বলেন, আগে কেউ কেউ শখ করে নিজেদের বাসাবাড়িতে ডোরফোন লাগাতেন। কিন্তু এখন নিরাপত্তার বিষয়টিকে গুরুত্ব দিয়ে এসব ব্যবহার করছেন।\r\nসিলেট থেকে ব্যবসায়ী আকরাম উদ্দিন ঢাকায় এসেছেন নিরাপত্তা-সরঞ্জাম কিনতে। তিনি বলেন, জীবনের মায়া সবার আছে, সে কারণে তল্লাশি ছাড়া এখন উপায় নেই। সিলেটে এখন অনেক প্রতিষ্ঠান মেটাল ডিটেক্টর ব্যবহার করছে। দিন দিন এর চাহিদা বাড়ছে বলে তিনি জানান।\r\n ঢাকা মহানগর পুলিশ কমিশনার এস এম মিজানুর রহমান এ প্রসঙ্গে বলেন, নিজের নিরাপত্তার ব্যাপারে মানুষ সচেতন হচ্ছে, এটা ভালো দিক।\r\n\r\n","status":true,"publishDate":{"$date":{"$numberLong":"1133632800000"}},"createdAt":{"$date":{"$numberLong":"1748796020453"}},"__v":{"$numberInt":"0"}}
{"_id":{"$oid":"683c829a082f1e9564eb603c"},"image":"image-1748796058653.webp","title":"বুলেট ও গ্রেনেড জঙ্গিরা নিজেরাই বানাচ্ছে","description":"গ্রেনেড ও বুলেট তৈরির জটিল প্রযুক্তি রপ্ত করেছে জেএমবি সদস্যরা। স্থানীয় উপকরণ ব্যবহার করেই তারা এসব তৈরি করছে। গতকাল বুধবার রাজধানীর দক্ষিণ মান্ডার জঙ্গি আস্তানা থেকে উদ্ধার করা হয়েছে বুলেটের খালি কার্টিজ (গুলির নিচের অংশ) ও কার্টিজ তৈরির ডাইস। আস্তানা থেকে উদ্ধার করা ২৭টি গ্রেনেডের সবই ছিল হাতে তৈরি।\r\nএসব গ্রেনেড ও গুলি উদ্ধারের পর র্যাব কর্মকর্তারা বলেন, দেশে এই প্রথম হাতে তৈরি বুলেট উদ্ধার করা হলো। বুলেটের সঙ্গে কার্টিজ তৈরির ডাইসও পাওয়া যায়। এ আগে রাজধানীর পুরান ঢাকা এলাকা থেকে গোয়েন্দা পুলিশ গ্রেনেড তৈরির ডাইস ও ডিভাইস উদ্ধার করে। \r\n র্যাবের বোমা বিশেষজ্ঞ মেজর অহিদুল আলম চৌধুরী পিএসসি উদ্ধার করা কার্টিজ পরীক্ষা করে বলেন, গুলির নিচের অংশ তৈরি হয় শক্ত ধাতু দিয়ে। এটাকে কার্টিজ বলা হয়। এটি মূলত বিস্ফোরকের আধার। এর ভেতরে থাকে বিস্ফোরক ও সুচাল সিসার পাত। বুলেটের ওপরের অংশটি প্লাস্টিক দিয়ে শক্তভাবে মোড়ানো থাকে। অস্ত্রের ভেতরে গুলি ভরে ট্রিগারে চাপ দিলেই বুলেটের পেছন দিকে আঘাত লাগে। এতে বিস্ফোরকটি প্রচণ্ড গতিতে সামনে থাকা সিসার পাতটিতে বাইরের দিকে ঠেলে দেয়। পাতটি বেরিয়ে সামনের বস্তুকে আঘাত করে। জেএমবি সদস্যরা এই প্রযুক্তি রপ্ত করেছে। তারা বুলেটের কার্টিজটি লেদ মেশিনে তৈরি করছে। তার ভেতরে বিস্ফোরক দিয়ে তৈরি করছে বুলেট। পয়েন্ট থ্রি টু বোরের এসব বুলেট ব্যবহার করা হতো নিজেদের হাতে তৈরি অস্ত্রে। \r\nর্যাব কর্মকর্তারা জানান, উদ্ধার করা পিস্তলও জেএমবির হাতে তৈরি। তারা বলেন, এর আগে হাতে তৈরি গ্রেনেড উদ্ধার করা হয়েছে কিন্তু গুলি উদ্ধারের ঘটনা এই প্রথম। \r\nউল্লেখ্য, দেশে একমাত্র বাংলাদেশ অর্ডন্যান্স ফাক্টরি বুলেট তৈরি করে। তাদের তৈরি গুলি সব বাহিনী ব্যবহার করে। পিস্তল ও রিভলবারের গুলি আসে বিদেশ থেকে। \r\n সংশ্লিষ্ট কর্মকর্তারা জানান, গত ৮ সেপ্টেম্বর দক্ষিণ গোড়ানের জঙ্গি আস্তানায় অন্যান্য সরঞ্জামের সঙ্গে বেশ কিছু গ্রেনেডের ডিভাইস উদ্ধার হয়। পরে ১২ সেপ্টেম্বর গোয়েন্দারা অভিযান চালিয়ে নিশ্চিত হন এসব ডিভাইস তৈরি করা হয় দুটি প্লাস্টিক কারখানায়।\r\nএসব ডিভাইস, কাঠামো তৈরির কারিগর ও সমন্বয়কারী জেএমবি সদস্য তোফায়েল জানিয়েছিল, গোড়ানের জঙ্গি আস্তানার প্রধান সামাদ ১০০টি ডিভাইস তৈরির নির্দেশ দেয়। সে ১৭ আগস্ট দেশজুড়ে বোমা হামলার আগে ১০টি ও পরে আরো ৮০টি ডিভাইস নিয়ে যায়।\r\nইতিপূর্বে পুরান ঢাকা ও গতকাল মান্ডা থেকে উদ্ধার করা গ্রেনেডের ডিভাইসে লিভার বসানোর ব্যবস্থা রয়েছে। তিন শতাধিক খালি লিভারও মান্ডা থেকে উদ্ধর করে র্যাব। প্রতিটি গ্রেনেডের মুখে একটি করে এ ধরনের লিভার থাকে। লিভার খুলে দেওয়ার ৪ থেকে ৮ সেকেন্ডের মধ্যে গ্রেনেড বিস্ফোরিত হয়। জঙ্গিরা এসব গ্রেনেডে স্প্লিন্টার হিসেবে খালি কার্টিজ ব্যবহার করে।\r\n\r\n\r\n","status":true,"publishDate":{"$date":{"$numberLong":"1134583200000"}},"createdAt":{"$date":{"$numberLong":"1748796058655"}},"__v":{"$numberInt":"0"}}
{"_id":{"$oid":"683c82f7082f1e9564eb6040"},"image":"image-1748796151745.webp","title":"ময়মনসিংহে র্যাবের গুলির জবাবে বোমা মেরে পালিয়ে গেল জঙ্গিরা পাওয়া গেছে বিপুল বিস্ফোরক","description":"এবার ময়মনসিংহে নিষিদ্ধ জেএমবির আস্তানায় পাওয়া গেল ‘আলোক সংবেদী বোমা’ ও ‘জলপাই বোমা’। সূযের্র আলোর স্পর্শে আসার পর নির্দিষ্ট তাপমাত্রায় উত্তপ্ত হলে এই আলোক বোমা (লাইট সেনসিটিভ বোম) বিস্ফোরিত হয়। আর অপরটির আকৃতি জলপাইয়ের মতো। গতকাল রোববার ভোরে ময়মনসিংহ শহরের আকুয়া মোড়লপাড়া ও আকুয়া হাজিবাড়ী এলাকার দুটি জঙ্গি আস্তানায় অভিযানের সময় র্যাব এসব বোমা উদ্ধার করে। অভিযানকালে র্যাবের সঙ্গে জেএমবি জঙ্গিদের ব্যাপক গুলিবিনিময় হয়েছে। জঙ্গিরা র্যাবকে লক্ষ্য রেখে বোমাও ছোড়ে। সংঘষের্র এক পর্যায়ে জঙ্গিরা আধা কিলোমিটার এলাকাজুড়ে ১১টি বোমা ফেলে রেখে পালিয়ে যায়। এতে কেউ হতাহত হয়নি। তবে জঙ্গিদের ফেলে যাওয়া বিপুল পরিমাণ বোমা, বিস্ফোরক ও জিহাদি বইপত্র উদ্ধার করে র্যাব।\r\nএ সময় দুই বাড়ির মালিক ও ভাড়াটেসহ ১২ জনকে গ্রেপ্তার করে র্যাব। এদের জিজ্ঞাসাবাদ করা হচ্ছে। দুটি বাড়ির মধ্যে একটির মালিকের মেয়ে শামীমা (২৩) জামায়াতে ইসলামীর অঙ্গসংগঠন ইসলামী ছাত্রী সংস্থার শেরপুর জেলার সাবেক সভানেত্রী বলে জানিয়েছেন।\r\nময়মনসিংহ শহর থেকে একসঙ্গে এত বোমা ও সরঞ্জাম উদ্ধারের খবরে শহরবাসী আতঙ্কিত হওয়ার পাশাপাশি স্বস্তিও প্রকাশ করেছে।\r\nদুই আস্তানায় যা পাওয়া গেল: ময়মনসিংহের দুটি জঙ্গি আস্তানা থেকে পাওয়া গেছে ৩৫টি তাজা বোমা। সব বোমায় টাইম ডিভাইস লাগানো। আরো পাওয়া গেছে ৪০ কেজির বেশি বিস্ফোরক। র্যাব কর্মকর্তারা বলেন, এসব বিস্ফোরক দিয়ে শতাধিক বোমা তৈরি করা সম্ভব। অভিযানের সময় প্রথম আস্তানা (আকুয়া হাজিবাড়ী) থেকে পাওয়া যায় তিনটি তাজা বোমা, ২০ কেজি গান পাউডার, শতাধিক ডেটোনেটর, বোমা তৈরির বিভিন্ন সরঞ্জাম, বিপুল পরিমাণ জঙ্গি বই-পুস্তক ও বোমা তৈরির ডিভাইস। দ্বিতীয় আস্তানা থেকে পাওয়া যায় ৩০টি তৈরি তাজা বোমা, ৬ কেজি অ্যামোনিয়া নাইট্রেড, শতাধিক ঘড়িসংযুক্ত ইলেকট্রিক সার্কিট, ৮ কেজি কালো গান পাউডার, ৫ কেজি লেড নাইট্রেট, ব্লেন্ডার বোমা, ঝিনুক, টেবিল ল্যাম্প, বিপুল পরিমাণ পেনসিল ব্যাটারি, জিআই তার ও অসংখ্য প্লাস্টিক কৌটা।\r\nআলোক সংবেদী ও জলপাই বোমা: গতকাল অভিযানের সময় পাওয়া গেছে নতুন দুটি বোমা। এর একটি হলো জলপাই বোমা আর অপরটি আলোক সংবেদী বোমা। র্যাবের বোমা বিশেষজ্ঞ ক্যাপ্টেন মমতাজ প্রথম আলোকে বলেন, কালো কাচের বোতলে বিশেষ কিছু রাসায়নিকের মিশ্রণে তৈরি হয় আলোক সংবেদী এই বোমা। এটি সূযের্র আলোর সংস্পর্শে আসার পর নির্দিষ্ট তাপমাত্রায় উত্তপ্ত হলে বিস্ফোরিত হয়। উদ্ধার করা এ ধরনের আলোক সংবেদী বোমাটির মুখ লাল টেপ দিয়ে মোড়ানো। এর ওজন প্রায় দুই কেজি।\r\nএ ছাড়া পাওয়া যায় জলপাই ফলের আকারের বোমা। বিশেষ ধরনের অ্যালুমিনিয়াম ফয়েল প্যাকের ভেতরে বিস্ফোরক ভরে এ বোমা তৈরি করা হয়েছে। জলপাই বোমায় স্প্লিন্টার হিসেবে ব্যবহার করা হয়েছে সামুদ্রিক কড়ির টুকরো। জঙ্গিদের আস্তানা থেকে বিপুল পরিমাণ কড়ি উদ্ধার করা হয়।\r\nঅভিযান শুরু যেভাবে: র্যাব কর্মকর্তারা জানান, ময়মনসিংহের আস্তানায় জেএমবির মজলিশে শূরার একজন গুরুত্বপূর্ণ নেতা রয়েছে- এ তথ্য পেয়ে ঢাকা থেকে র্যাবের একটি দল শনিবার গভীর রাতে ময়মনসিংহের আকুয়া উত্তরপাড়ার ফুলবাড়িয়া রোডে নাসিরাবাদ স্কুলের অবসরপ্রাপ্ত স্কুলশিক্ষক খোরশেদ উদ্দীন আকন্দের বাড়ি ‘নোঙ্গর’-এ অভিযান চালায়। র্যাব কর্মকর্তারা সেখানে কাউকে না পেয়ে ভেতরে ঢুকে তৈরি বোমা ও বিস্ফোরকের বিশাল স্তূপ দেখতে পান। দোতলার দুটি কক্ষের সবখানেই ছড়িয়ে-ছিটিয়ে রাখা ছিল শক্তিশালী বোমা। বাড়িওয়ালা র্যাবকে জানান, গত এপ্রিলে আসাদুজ্জামান নামের এক যুবক বাড়িটি ভাড়া নিতে আসে। দোতলায় মাত্র দুটি কক্ষের ভাড়া এক কথায় ২ হাজার টাকা দিতে রাজি হওয়ার পর তিনি আর কোনো কিছু না দেখে বাসা ভাড়া দেন। এ ফ্ল্যাটে আসাদুজ্জামানের সঙ্গে তার ভাই পরিচয়ে শহীদ নামের এক ছেলে থাকত। সে আনন্দমোহন কলেজে ইংরেজিতে অনার্স পড়ত বলে বাড়িওয়ালা জানান। সঙ্গে এক শিশুকন্যা নিয়ে তার বোনও থাকত। র্যাব কর্মকর্তারা প্রথম আস্তানা থেকে বিস্ফোরক উদ্ধারের পর বাড়ির মালিককে আটক করে আকুয়া মোড়লপাড়ায় দ্বিতীয় আস্তানায় অভিযান চালান।\r\nর্যাব কর্মকর্তারা বলেন, রাত সাড়ে ৩টার দিকে তারা জঙ্গিদের দ্বিতীয় আস্তানা আকুয়া মোড়লপাড়ার মরহুম নূরুদ্দিন মাস্টারের বাড়ি ‘নূরমহলে’ অভিযান চালান। তার স্ত্রী সাইয়েদা নূর (৬০) দুই মেয়ে ও এক ছেলে নিয়ে সেখানে বাস করেন। তার ছেলে সাদেক উত্তরা তামিরুল মিল্লাত মাদ্রাসায় উচ্চ মাধ্যমিকে পড়ে। দুই মেয়ের মধ্যে একজনের বিয়ে হয়েছে। বাড়ির তিনটি কক্ষের একটিতে বাড়িওয়ালি থাকেন। দুটি কক্ষ দুই মাস আগে ভাড়া দিয়েছেন জঙ্গিদের কাছে। তবে বাড়ির মালিক সাইয়েদা নূর জানান, তিনি ভাড়াটেদের চিনতেন না। ভাড়াটের একজন তার নিজের নাম আবুল কালাম বলে জানায়। তার সঙ্গে অন্য কয়েকজন থাকলেও তারা কী করত, তা তিনি জানতেন না।\r\nজঙ্গিদের হামলা: র্যাব সূত্র জানায়, রাত সাড়ে ৩টায় তারা যখন ‘নূরমহলে’ ঢোকার চেষ্টা করেন, তখনই ভেতরে থাকা জঙ্গিরা টের পেয়ে যায়। সম্ভবত সেসময় ভেতরে ১০-১২ জন জঙ্গি ছিল। র্যাব সদস্যরা ওই বাড়ির চারদিক ঘেরাও করার পর দরজার কাছে আসার সঙ্গে সঙ্গে জঙ্গিরা বাড়ির ভেতর থেকে একটি হ্যান্ড গ্রেনেড ছুড়ে মারে। এরপর একে একে শক্তিশালী বোমা নিক্ষেপ করতে থাকে। এক পর্যায়ে জঙ্গিরা তাদের আস্তানার চারদিকের বাতি নিভিয়ে দেয়। র্যাব কর্মকর্তারা বলেন, রাস্তায় বাতি না থাকায় পুরো এলাকা অন্ধকার হয়ে যায়। র্যাব সদস্যরা নিরাপদ অবস্থানে সরে গিয়ে জঙ্গিদের লক্ষ্য করে পাল্টা গুলিবর্ষণ করতে থাকেন। এভাবে প্রায় ৩০ মিনিট বোমা ও গুলিবিনিময় হয়।\r\nর্যাব কর্মকর্তারা জানান, অন্ধকারের মধ্যে তারা কয়েকজন জঙ্গিকে ধাওয়া করে উত্তর দিকে বাবুল বেপারির মোড়ের অংকুর শিশু উদ্যান পর্যন্ত আসার চেষ্টা করেন। কিন্তু জঙ্গিরা তাদের প্রতিহত করতে আস্তানা থেকে মোড় পর্যন্ত রাস্তায় বোমা ফেলে রাখে। এ ছাড়া শেষ মাথায় আরেকটি বোমার বিস্ফোরণ ঘটায়।\r\nবোমা মেরে কম্পিউটার ধ্বংস: র্যাব কর্মকর্তারা ভেতরে ঢুকে দেখতে পান, এই বাড়িতেই বিপুল পরিমাণ বোমা ও বিস্ফোরক রয়েছে। তবে সবকিছুর সঙ্গে রয়েছে জঙ্গিদের চূর্ণ-বিচূর্ণ হওয়া কম্পিউটারের সিপিইউ। র্যাবের ক্যাপ্টেন মমতাজ বলেন, তাদের ধারণা, জঙ্গিদের অনেক গুরুত্বপূর্ণ তথ্য এ কম্পিউটারে ছিল। এ কারণে তারা কম্পিউটারটি ধ্বংস করে ফেলে।\r\nপ্রতিবেশীদের অভিমত: প্রতিবেশীরা জানান, মোড়লপাড়ার নূরমহলের মালিক সাইয়েদা নূর ও মেয়ে শামীমার আচরণ এবং কথাবার্তা রহস্যজনক। সাংবাদিকদের প্রশ্নের জবাবে শামীমা বারবার জানান, দুই বছর আগে তিনি জামায়াতে ইসলামীর ছাত্রী সংগঠন ইসলামী ছাত্রী সংস্থার শেরপুর জেলার সভানেত্রী ছিলেন। তিনি জানান, দুই মাস আগে সদর উপজেলার বোররচর এলাকার আবুল কালাম নামে এক ব্যক্তি তাদের বাসা ভাড়া নেয়। শামীমার বিয়ে হয় দুই বছর আগে। স্বামীর নাম রুহুল আমীন। রুহুল আমীন চুয়াডাঙ্গায় মাদ্রাসায় চাকরি করেন বলে শামীমা জানান। তবে প্রতিবেশীরা জানান, এদের সবার আচরণ রহস্যজনক। শামীমার মা জামায়াতে ইসলামীর রাজনীতির সঙ্গে জড়িত। তাদের বাড়িতে সব সময় অচেনা লোকজন আসত।\r\n হাজিবাড়ী এলাকার বোমার সন্ধান পাওয়া নাসিরাবাদ স্কুলের অবসরপ্রাপ্ত শিক্ষক খোরশেদ উদ্দিনের (৬৬) সঙ্গে কথা বললে তিনিও কিছু জানতেন না বলে দাবি করেন। এ বাসার নিচতলায় খোরশেদ স্ত্রীকে নিয়ে থাকতেন। প্রথম আলোর সঙ্গে আলাপকালে খোরশেদ বলেন, আসাদ নামে একজন আনন্দমোহন কলেজের ইংরেজি বিভাগের ছাত্র পরিচয় দিয়ে গত এপ্রিলে তার বোন ও বোনের সন্তানকে নিয়ে এ বাসা ভাড়া নেয়। তিনি বলেন, গত ১৪ তারিখ আসাদের বোন এসে জানায়, ফুলবাড়িয়ায় তাদের বাড়িতে সমস্যা হয়েছে। তারা কয়েক দিনের জন্য বাড়িতে যাচ্ছে। এরপর ওরা ঘরে তালা মেরে চলে যায়।\r\n হাজিবাড়ীর এ জঙ্গি আস্তানার একটি বাড়ির পরই বাস করেন বিএনপি সাংসদ দেলোয়ার হোসেন খান দুলু। গতকাল বোমা উদ্ধারের পর বেলা সাড়ে ১০টার দিকে তিনি এসব দেখতে আসেন। তবে তার বাড়ির পাশে গড়ে ওঠা জঙ্গি আস্তানা সস্পর্কে কোনো মন্তব্য করতে চাননি।\r\nগ্রেপ্তার ১২: দুটি আস্তানায় অভিযানের ঘটনায় গত রাত পর্যন্ত ১২ জনকে গ্রেপ্তার করা হয়েছে। এদের মধ্যে রয়েছেন বাড়ির মালিক সাইয়েদা, তার মেয়ে শামীমা, ছেলে সাদিকুর রহমান, অপর বাড়ির মালিক খোরশেদ উদ্দিন। আরো গ্রেপ্তার করা হয় আসাদুজ্জামান, হাফেজ সাইদুর রহমান, রুবেল, সাইদ ও দেলোয়ার হোসেনকে। এদের থানা পুলিশের হাতে সোপর্দ করা হয়েছে।\r\nবোমা দেখতে এসে গ্রেপ্তার: বোমা বিস্ফোরণ দেখতে এসে গ্রেপ্তার হয়েছে আনন্দমোহন কলেজের ছাত্র জঙ্গি আসাদুজ্জামান। ময়মনসিংহ পুলিশ তাকে গ্রেপ্তার করে। আসাদুজ্জামান জঙ্গি তত্পরতার কথা স্বীকার করেছে।\r\nপুলিশ জানায়, সে ভিড়ের মধ্যে দাঁড়িয়ে বোমা নিষ্ক্রিয় করা দেখছিল। এ সময় অতিরিক্ত পুলিশ সুপার শহীদুল ইসলামের সন্দেহ হওয়ায় তাকে গ্রেপ্তার করে। আসাদ জানায়, সে দুই বছর ধরে জঙ্গি তত্পরতার সঙ্গে জড়িত। উদ্ধার করা বোমাগুলো সালাউদ্দিন নামের এক ব্যক্তি তাকে দিয়েছে। সে আরো জানায়, তার সঙ্গে যে মহিলা থাকত, সে তার বোন নয়, জেএমবির এক নেতার স্ত্রী। দলের নির্দেশে তাকে আশ্রয় দেওয়া হয়েছিল। সানির সঙ্গে পরিচয়ের কথা উল্লেখ করে সে জানায়, ধরা পড়ার আগে সানি তার কাছে ছিল, ধরা পড়ার পর সে নূরমহলে চলে আসে। র্যাবের অভিযানের সময় সে ওই বাসাতেই ছিল বলে জানায়। আসাদকে পুলিশ ও র্যাব জিজ্ঞাসাবাদ করছে।\r\n","status":true,"publishDate":{"$date":{"$numberLong":"1134928800000"}},"createdAt":{"$date":{"$numberLong":"1748796151747"}},"__v":{"$numberInt":"0"}}
{"_id":{"$oid":"683c8322082f1e9564eb6044"},"image":"image-1748796194435.webp","title":"সড়ক সংস্কারের আড়াই শ কৈাটি  টাকার কাজ ভাগাভাগি","description":"দরপত্র ভাগাভাগির অবৈধ তত্পরতায় সরকারি দলের কয়েক সাংসদসহ বিরোধী দলের কিছু নেতা-কর্মীর সমঝোতা হয়। শীর্ষ সন্ত্রাসী সুব্রত বাইনের তিন ক্যাডারও এতে অংশ নেয়\r\nকামরূল হাসান\r\nসড়ক ও জনপথ বিভাগের আড়াই শ কোটি টাকার ঠিকাদারি কাজ সরকারি দলের কয়েকজন সাংসদসহ প্রভাবশালীরা ভাগ করে নিয়েছে। এ জন্য রাজধানীর একটি হোটেলে সংশ্লিষ্টদের মধ্যে ছয় দিন ধরে বৈঠক হয়। এ অবৈধ ভাগাভাগিতে সরকারি দলের সঙ্গে বিরোধী দলের কিছু নেতা-কর্মীর এক ‘মধুর’ সমঝোতা হয়েছে।\r\nসূত্র জানায়, সমঝোতা বৈঠকে রাজধানীর শীর্ষ সন্ত্রাসী সুব্রত বাইনের তিন ক্যাডারও উপস্থিত ছিল। ভারতের পশ্চিমবঙ্গে বসে সুব্রত বাইন মোবাইল ফোনে তাদের সঙ্গে যোগাযোগ রক্ষা করে। \r\n‘পিরিয়োডিক মেইনটেন্যান্স প্রোগ্রাম’ (সাময়িক রক্ষণাবেক্ষণ কর্মসূচি) বা পিএমপির আওতায় দেশের প্রতিটি জেলায় সড়ক সংস্কার ও উন্নয়নকাজের জন্য দরপত্র ডাকা হয়। এ দরপত্রের বিজ্ঞপ্তি কোন সংবাদপত্রে ছাপা হয়েছে, তা কেউ বলতে পারেনি। তবে পিএমপির তালিকাভুক্ত ২১৯টি প্রতিষ্ঠানের কাছে চিঠি দিয়ে দরপত্র চাওয়া হয়। এতে ৬৪টি জেলায় ১১২টি প্যাকেজের মাধ্যমে ২৪৯ কোটি টাকার কাজ করার কথা রয়েছে। \r\nসূত্র জানায়, সড়ক ও জনপথ বিভাগে এটি গত চার বছরে সবচেয়ে বড় ধরনের দরপত্রের ঘটনা। এসব কাজ কব্জা করতে শুরু থেকেই একটি মহল নানা ছক কষে। সেই ছক অনুযায়ী দরপত্র বিক্রি সড়ক ভবনে কেন্দ্রীভূত করা হয়। এর আগে এ ধরনের দরপত্রের ক্ষেত্রে সড়ক ও জনপথের জেলা কার্যালয় থেকেও দরপত্র বিক্রি করা হতো। গত ২৭ নভেম্বর ছিল দরপত্র জমা দেওয়ার শেষ দিন। কিন্তু কাজের ভাগাভাগির বিষয়টি সম্পন্ন না হওয়ায় দরপত্র জমার তারিখ ৫ ডিসেম্বর পর্যন্ত বাড়ানো হয়। এসব দরপত্রের ভিত্তিতে এখনো কোনো কার্যাদেশ দেওয়া হয়নি।\r\nঠিকাদারদের একটি সূত্র জানায়, কাজ ভাগাভাগির জন্য ঠিকাদাররা প্রথম দফা পুরানা পল্টনের একটি হোটেলে বৈঠকে বসেন। গত ২৪ নভেম্বর থেকে এ বৈঠক চলে টানা তিন দিন। কিন্তু সে দফায় সমঝোতা না হওয়ায় ২ ডিসেম্বর দ্বিতীয় দফার বৈঠক শুরু হয়। ৩ ডিসেম্বর সারা রাত বৈঠক শেষে ভোরবেলায় সবাই একমত হন। সূত্র জানায়, দ্বিতীয় দফায় দুই দিনে শতাধিক লোক হোটেলে খাওয়াদাওয়া করে। সরকারি দলের কয়েকজন সাংসদ বৈঠকের সময় ওই হোটেলে আসেন বলেও জানা যায়। এর মধ্যে শেরপুরের সাংসদ মাহমুদুল হক রুবেল একটি সভায় অংশ নেন। \r\nহোটেলের একটি সূত্র জানায়, সমঝোতা বৈঠক বাবদ দুই দিনে আড়াই লাখ টাকার বিল পরিশোধ করেন ঠিকাদারদের নেতা শাহাবুদ্দিন বাচ্চু। তবে হোটেলের হলটি ভাড়া নেওয়া হয় সাবেক ছাত্রলীগ নেতা জাহাঙ্গীর সাত্তার টিংকুর নামে। তবে এ ব্যাপারে জনাব টিংকুর বক্তব্য জানার জন্য পুরানা পল্টন ও মগবাজারে তার কার্যালয়ে কয়েক দফা যোগাযোগ করেও তাকে পাওয়া যায়নি। \r\nসমঝোতা বৈঠকে অংশ নেওয়া এক ঠিকাদার জানান, এর আগে তারা সরকার-নির্ধারিত দরের চেয়ে ২০ থেকে ২৫ শতাংশ কম দরে কাজ পেতেন। কিন্তু বর্তমানে নির্মাণসামগ্রীর দাম বেড়ে যাওয়ার কারণে এ দামে কাজ করা লাভজনক নয়। বৈঠকে সরকারের দেওয়া দরের চেয়ে ৮ শতাংশ বেশি দরে দরপত্র জমা দেওয়ার সম্মিলিত সিদ্ধান্ত হয়।\r\nআরেক ঠিকাদার বলেন, তালিকাভুক্ত ঠিকাদারদের মধ্যে যারা কাজ পাবেন না, তারা যাতে বঞ্চিত বোধ না করেন, সে কারণে তাদের ৭-৮ লাখ টাকা করে দেওয়ার সিদ্ধান্ত হয়। এ জন্য কাজের মূল্য থেকে ১ শতাংশ অর্থ একত্রে জমা করার সিদ্ধান্ত হয়। তবে অনেকে ভাগাভাগির পর কাজ আগাম বিক্রি করে দিয়ে চলে যান। তিনি জানান, বৈঠকের জন্য প্রতি ঠিকাদারকে ১০ হাজার টাকা করে জমা দিতে হয়।\r\nআরেকটি সূত্র জানায়, পিএমপির ১১২টি কাজের মধ্যে ৪৪টি কাজের তালিকা আসে একটি হাওয়া ভবন থেকে। বাকি কাজগুলো তালিকাভুক্ত ২১৯টি প্রতিষ্ঠানের মধ্যে ভাগ করে দেওয়া হয়। তাই কাউকে কাউকে একটি কাজ দুজনে ভাগ করে নিতে হয়। শীর্ষ সন্ত্রাসী সুব্রত বাইনের দল পাঁচটি কাজ ৩ কোটি টাকায় বিক্রি করে দিয়েছে। \r\nজানা গেছে, কাজ ভাগাভাগিতে সরকারি দলের কয়েকজন সাংসদ অংশ নেন। এদের মধ্যে আছেন মোয়াজ্জেম হোসেন আলাল, মাহমুদুল হক রুবেল, নাদিম মোস্তাফা, আবদুল গফুর ভুঁইয়া প্রমুখ। এ ব্যাপারে আবদুল গফুর ভুঁইয়াকে জিজ্ঞাসা করলে তিনি কাজ পাওয়ার কথা অস্বীকার করে বলেন, যারা কাজ ভাগাভাগি করেছে, তাদের জিজ্ঞাসা করুন। \r\nযোগাযোগ করা হলে সাংসদ মোয়াজ্জেম হোসেন আলাল বলেন, তিনি ঠিকাদারি করে না এবং তার কোনো ঠিকাদারি প্রতিষ্ঠান নেই। নাদিম মোস্তাফার বাসায় একাধিকবার যোগাযোগ করা হলে এক পর্যায়ে তার স্ত্রী জানান, বিএনপি সাংসদ দেশের বাইরে আছেন। সাংসদ মাহমুদুল হক রুবেলের সঙ্গে বারবার চেষ্টা করেও যোগাযোগ করা যায়নি। তবে সংশ্লিষ্ট একটি সূত্র জানিয়েছে, সাংসদরা সাধারণত বেনামে ঠিকাদারি প্রতিষ্ঠানের মালিক থাকেন। \r\nসড়ক ও জনপথ বিভাগের একটি সূত্র জানায়, দুটি দাতা সংস্থার অর্থায়নে এ উন্নয়নকাজের জন্য আগে ঠিকাদারদের প্রাক-যোগ্যতা যাচাই করে তাদের নাম তালিকাভুক্ত করা হয়। এ তালিকায় ২১৯টি ঠিকাদারি প্রতিষ্ঠান রয়েছে। বড় ধরনের নির্মাণকাজ করার যোগ্যতা রয়েছে এমন প্রতিষ্ঠানের নাম এতে অন্তর্ভুক্ত হয়। অবশ্য সড়ক ও জনপথে নিয়মিত কাজ করেন এমন ঠিকাদারের সংখ্যা ৪৪ হাজারের বেশি বলে জানা যায়।\r\nঠিকাদারদের সূত্র জানায়, সংশ্লিষ্টদের বাইরে কেউ যাতে দরপত্র জমা দিতে না পারে, সে জন্য সড়ক ভবনে পাহারা বসানো হয়। কয়েকটি প্রতিষ্ঠান নির্ধারিত দিনে দরপত্র জমা দিতে এলে তাদের ফিরে যেতে বাধ্য করা হয়। ১০টি ঠিকাদারি প্রতিষ্ঠান প্রধান প্রকৌশলীকে লিখিতভাবে অভিযোগ করেছে, সন্ত্রাসীরা তাদের দরপত্র ছিনিয়ে নিয়েছে। প্রধান প্রকৌশলীর দপ্তর থেকে এ ঘটনার সত্যতা স্বীকার করা হয়। \r\nযোগাযোগ করা হলে সড়ক ও জনপথ বিভাগের অতিরিক্ত প্রধান প্রকৌশলী মাসুদুল হক বলেন, যা হয়েছে সবই মন্ত্রণালয়ের সিদ্ধান্তে। এতে তার কিছুই বলার নেই। এভাবে ঠিকাদারি কাজ ভাগাভাগি করা বৈধ কি না, জানতে চাইলে তিনি কোনো মন্তব্য করতে চাননি।\r\n","status":true,"publishDate":{"$date":{"$numberLong":"1135620000000"}},"createdAt":{"$date":{"$numberLong":"1748796194438"}},"__v":{"$numberInt":"0"}}
{"_id":{"$oid":"683d967c082f1e9564eb61c6"},"image":"image-1748866684070.webp","title":"‘১৬ ঘণ্টা ডিউটির পর ব্যারাকে ফিরে দেখি ঘুমানোর জায়গা নেই’","description":"মিরপুর ১৪ নম্বর পুলিশ ব্যারাকের একটি টিনের চালায় কিছুদিন আগেও দাঙ্গা দমনে ব্যবহার করা গাড়ি রাখা হতো। এখন সেখানে পুলিশের ঘুমানোর জায়গা। টিন কেটে তৈরি করা হয়েছে জানালা। দরজা গলিয়ে মুখ বাড়াতেই গা গুলিয়ে ওঠে গুমোট গন্ধে, রাতে টিনের গায়ে জমে থাকা ফোঁটা ফোঁটা পানি চুইয়ে পড়ে মুখের ওপর। এরই মধ্যে গাদাগাদি করে বাস করছে তিন শতাধিক পুলিশ সদস্য। দেশের আইনশৃঙ্খলা রক্ষাসহ মানুষের জানমাল নিরাপদ করার দায়িত্ব যাদের হাতে সেই পুলিশেরই কী করুণ দশা!\r\nব্যারাকের সামনে যেতেই এগিয়ে এলেন একজন পুলিশ সদস্য। জানতে চাইলাম, কেমন আছেন? পরিচয় পেয়ে বললেন, যেমনটি দেখছেন, এমন পরিবেশে অভ্যস্ত হয়ে গেছি। পুলিশের চাকরি, এর চেয়ে ভালো আর কী হবে। এগিয়ে এলেন আরো কয়েকজন পুলিশ সদস্য। কষ্টের কথা বলতে গিয়ে একজন বললেন, প্রতিদিন রাস্তায় দাঁড়িয়ে ১৬ ঘণ্টা দায়িত্ব পালনের পর ব্যারাকে ফিরে দেখি ঘুমানোর জায়গা নেই। শরণার্থী শিবিরের মতো গাদাগাদি করে শুয়ে আছে অন্যরা, রান্নার সুবিধা নেই, খাবার পানিও ময়লা, বাথরুমে যেতেও লাইনে দাঁড়াতে হয়। ৯ বছর আগে সারদায় সেই যে লাইন ধরা শুরু করেছিলাম এখনো চলছে। উপায় কী! \r\nবার্ষিক পুলিশ সপ্তাহের প্যারেড উপলক্ষে বিভিন্ন জেলা থেকে ৪০০ পুলিশ সদস্যকে আনা হয়েছে ঢাকায়। এই শীতে তাদের থাকতে হচ্ছে দাঙ্গা দমন বিভাগের মাঠের তাঁবুতে। তাঁবুর ভেতরে মানবেতর জীবন কাটানোর অভিজ্ঞতার কথা শোনালেন এক পুলিশ সদস্য । \r\nমিরপুর ১৪ নম্বর পুলিশ ব্যারাকে ছয়টি ও একটি টিনশেড ঘরে বাস করে সাড়ে ৪ হাজারের বেশি পুলিশ সদস্য। তবে মেসে সবার জায়গা মেলে না। নতুন আসা সদস্যদের ঠাঁই হয় বারান্দায়। এখন এমন পাঁচ শতাধিক পুলিশ সদস্য বারান্দায় থাকছেন। আকতার নামের এক সদস্য বলেন, বারান্দার লোকজন অপেক্ষায় থাকে, ভেতরে একটি সিট কখন খালি হবে। প্রচণ্ড শীতের মধ্যে তারা অপেক্ষায় থাকে, কখন রাত শেষ হবে।\r\nপুলিশের মেসে যে খাবার দেওয়া হয় তার স্বাদ ও মান নিয়ে অভিযোগ অনেক দিনের। হাবিব নামের এক কনস্টেবল বললেন, পুলিশের সব মেসেই খাবারের মান খুবই নিম্ন। সকালে দেওয়া হয় একটি করে রুটি, দুপুরে আর রাতে রেশনের লাল চালের ভাত। ডাল দেখলে মনে হয় ঘোলা পানি। স্বাদ বলতে কিছু নেই। খাবার বাবদ রেশন কার্ড ছাড়াও খোরাকির ৩০০ টাকা তুলে দিতে হয় মেস ব্যবস্থাপকদের হাতে।\r\nপোশাক বদলের পর সরকার পুলিশ বাহিনীর জন্য নতুন চার সেট করে পোশাক বরাদ্দ করেছে। কিন্তু পুলিশ সদস্যরা পেয়েছে দুই সেট করে। এভাবে দায়িত্ব পালন করতে গিয়ে অনেকে অসুস্থ হয়ে পড়ছে।\r\nনাম প্রকাশে অনিচ্ছুক এক কনস্টেবল বললেন, অসুস্থ হয়েও এখানে শান্তি নেই। কোনোভাবেই ছুটি মেলে না। সপ্তাহের সাত দিনই কাজ করতে হয়। আকতার নামের এক সদস্য বললেন, তার ১৯ বছর চাকরিজীবনে এক দিনও সাপ্তাহিক ছুটি পাননি। থানা পুলিশেও এ ধরনের ছুটির বালাই নেই। ঈদ বা পূজা বলে তাদের জীবনে কোনো উত্সব নেই। বার্ষিক সরকারি ছুটি ২০ দিন হলেও সে ছুটি তারা পান না। বিনোদন ছুটির কথা শুনেছিলেন সারদায় প্রশিক্ষণের সময়। কিন্তু জীবনে তা ভোগ করার সুযোগ পাননি। \r\n পুলিশের সাবেক আইজি ও আইন কমিশনের সদস্য ড. এনামুল হক এ প্রসঙ্গে বলেন, পুলিশ সদস্যরা ধরে নিয়েছেন তাদের দায়িত্ব ২৪ ঘণ্টার। কিন্তু এভাবে দায়িত্ব পালন করা সম্ভব নয়। রুটিন করে ছুটি দেওয়া উচিত। \r\nকনস্টেবল সিরাজুল কারওয়ান বাজারে দায়িত্ব পালন করতে এসেছিলেন ভোর ৬টায়। মিরপুরে ব্যারাকে ফিরে যাবেন বিকেল ৩টায়। তারপর আড়াই ঘণ্টা বিশ্রামের পর সন্ধ্যা ৭টায় শুরু হবে নতুন ডিউটি। তিনি বলেন, সারা রাত ডিউটি করে সকালে ব্যারাকে ফিরে দেখবেন শোবার জায়গা নেই, নেই নাশতার ব্যবস্থা। তিনি বলেন, ‘গরিবের ছেলে, তাই পুলিশের চাকরি করতে এসেছি। এমন কষ্ট মানুষ করে না।’\r\nহাফিজ নামের এক পুলিশ সদস্য বললেন, পুলিশের এসব কষ্টের কথা মানুষ জানে না। তারা মনে করে পুলিশ মানেই অত্যাচারী, মানবাধিকার লঙ্ঘনকারী, দুর্নীতিপরায়ণ ও ক্ষমতার অপব্যবহারকারী। কিন্তু তাদের পরিশ্রম, কষ্ট আর অমানবিক জীবনের দিকটি আড়ালেই থেকে যায়। \r\n","status":true,"publishDate":{"$date":{"$numberLong":"1136138400000"}},"createdAt":{"$date":{"$numberLong":"1748866684081"}},"__v":{"$numberInt":"0"}}
{"_id":{"$oid":"683d96b0082f1e9564eb61ca"},"image":"image-1748866736450.webp","title":"পদোন্নতি ভাগ্যে জোটেনি","description":"বিশ বছর আগে পুলিশ বাহিনীতে যোগ দেওয়া প্রায় ১ হাজার পুলিশ পরিদর্শক এখনো একই পদে আছেন। পদোন্নতি তাদের ভাগ্যে জোটেনি। ওই সময় যিনি বিসিএস করে সরাসরি এএসপি হয়ে পুলিশে যোগ দিয়েছিলেন তিনি এখন ডিআইজি। শূন্যপদ থাকা সত্ত্বেও এভাবে বিভাগীয় কর্মকর্তাদের বঞ্চিত করার অভিযোগ দীর্ঘদিনের।\r\nপদোন্নতির ক্ষেত্রে আন্তঃবিভাগীয় বৈষম্য দূর করতে এর আগে সরকার সিদ্ধান্ত নিয়েছিল সরাসরি নিয়োগপ্রাপ্ত কর্মকর্তাদের চেয়ে বিভাগীয় পদোন্নতির কোটা দ্বিগুণ করার। এ জন্য ২০০৪ সালের ৫ ফেব্রুয়ারি গেজেট প্রকাশিত হয়। এতে বলা হয়, দুই বছরের জন্য বিভাগীয় পদোন্নতির কোটা দ্বিগুণ করা হবে। গত ৩১ ডিসেম্বর এর মেয়াদ শেষ হয়ে যায়। এ সময়ের মধ্যে দুই দফায় মোট ২০৯ জন ইন্সপেক্টর পদোন্নতি পান। সর্বশেষ গত ২৮ ডিসেম্বর ৭১ জন ইন্সপেক্টরকে এএসপি হিসেবে পদোন্নতি দিয়ে সেই কোটা পূরণের চেষ্টা করা হয়। অবশ্য সরাসরি বিসিএস পুলিশ কর্মকর্তাদের পদোন্নতির জটিলতা অনেকটা মিটে গেছে।\r\nমহাপুলিশ পরিদর্শক (আইজি) আবদুল কাইয়ুম এ প্রসঙ্গে প্রথম আলোকে বলেন, পুলিশের উন্নয়নের জন্য ৩০০ কোটি টাকার প্রকল্প হাতে নেওয়া হয়েছে। এ ছাড়া পর্যায়ক্রমে পদোন্নতির সমস্যা মিটিয়ে ফেলা হচ্ছে। \r\nপুলিশের নিয়োগ হয় তিন পর্যায়ে¦কনস্টেবল, সাব-ইন্সপেক্টর ও সরকারি কর্মকমিশনের পরীক্ষার মাধ্যমে। বিভাগীয় পদোন্নতির কোটা শতকরা ৩৩ ভাগ এবং বিসিএস ক্যাডারের জন্য ৬৭ ভাগ। কিন্তু এটি অনেকটা কাগুজে আইন। পদোন্নতি নিয়ে জটিলতা এবং তা নিরসনে ঘুষ, তদবির পুলিশের চাকরিতে যেন গা সওয়া ব্যাপার। একই সঙ্গে চাকরিতে আসা কেউ কেউ ১০ বছর আগেই এএসপি হয়েছেন। আবার কেউবা কোনো রকম অপরাধ ছাড়াই সহকর্মীদের চেয়ে প্রায় এক যুগ পিছিয়ে পড়ছেন। \r\nপুলিশ কর্মকর্তারা বলেন, তাদের আরেকটি সমস্যা দলীয়করণ। সরকার বদল হলেই পুলিশের চাকরি চলে যায়। বর্তমান সরকার ক্ষমতায় আসার পরপরই এডিশনাল আইজি থেকে এসপি পর্যন্ত ৭০ পুলিশ কর্মকর্তা চাকরিচ্যুত হন। একই সময়ে এডিশনাল এসপি থেকে ইন্সপেক্টর পর্যন্ত আরো ৩০০ কর্মকর্তাকে সরিয়ে দেওয়া হয়। চাকরিচ্যুতদের মধ্যে দু-একজনের বিরুদ্ধে দুর্নীতির অভিযোগ থাকলেও বেশির ভাগ কর্মকর্তা চাকরি হারিয়েছেন রাজনৈতিক কারণে। পুলিশের ইন্সপেক্টর থেকে ঊর্ধ্বতন এমনকি পুলিশের আইজি হিসেবে কমর্রত ব্যক্তিটিও থাকেন সব সময় টেনশনে।\r\nপুলিশ সদস্যরা মনে করেন, পুলিশের দুর্নীতির জন্য অধিকাংশ সদস্যের মানসিকতা, পুলিশকে রাজনৈতিক হাতিয়ার হিসেবে ব্যবহার, তাদের নৈতিক শিক্ষা ও যথাযথ প্রশিক্ষণের অভাব, সামগ্রিক সামাজিক অবক্ষয় এবং বেতন ও সুযোগ-সুবিধা কমের বিষয়গুলোকে দায়ী করা যায়। পুলিশের জীবনযাত্রার ব্যয়, কর্তব্যের পরিধি ও ঝুঁকি বিবেচনায় রেখে বেতন-ভাতা পুনর্বিন্যাসের বিষয়টি আলোচিত হচ্ছে বেশ কিছুদিন ধরে। পুলিশের আবাসন, প্রশিক্ষণ, চিকিত্সা প্রভৃতি বিষয় দেখভাল করার কথা সব সরকার বললেও কার্যকর হয় খুবই কম।\r\nপুলিশ নিয়ে চিন্তা-ভাবনা করেন এমন অনেকেই বলছেন, আমাদের দেশে পুলিশ বাহিনীকে আধুনিকায়নের কথা সবাই বললেও বাস্তবে তা হয়নি। জোড়াতালি দিয়ে আইন-শৃঙ্খলা রক্ষার চেষ্টা যে সফল হয় না তা গত তিন দশকেরও বেশি সময় ধরে প্রমাণিত হয়েছে।\r\nনাম প্রকাশে অনিচ্ছুক কয়েকজন পুলিশ কর্মকর্তা বলেন, পুলিশ বাহিনীর প্রশিক্ষণের জন্য রয়েছে চারটি পুলিশ প্রশিক্ষণ কেন্দ্র ও একটি একাডেমি। এসব কেন্দ্রে প্রশিক্ষণের যে পরিবেশ তাতে বুদ্ধিমনস্ক ও মানবিক বৃত্তির প্রতি সংবেদনশীল পুলিশ তৈরির পরিকল্পনা একেবারেই অবাস্তব। প্রশিক্ষণ কেন্দ্রগুলো আধুনিকায়নের জন্য ১০০ কোটি টাকার প্রকল্প হাতে নেওয়া হয়েছিল বিগত সরকারের আমলে। কিন্তু সে প্রকল্প আর এগোয়নি। ’৯৮ সালে ব্রিটিশ সরকারের সহযোগিতায় পুলিশের আধুনিকায়নের জন্য প্রশিক্ষণের ব্যবস্থা করা হয়েছিল। কিন্তু তখন ব্রিটেনে পাঠানো হয়েছিল বয়স্ক আর অদক্ষ পুলিশ সদস্যদের। তার পর থেকে ২০০৩ সাল পর্যন্ত সব ধরনের প্রশিক্ষণ সহায়তা বন্ধ রাখে ব্রিটেন।\r\nকর্মকর্তারা বলেন, বর্তমানে পুলিশের যে প্রশিক্ষণ তা যুগোপযোগী নয়। এখানে হাতে-কলমে কোনো কিছুই শেখানো হয় না। একজন পুলিশ কনেস্টবল চার-ছয় মাসের প্রশিক্ষণ জীবনে মাত্র একদিন একবার গুলি ছোড়ার শিক্ষা পায়। হ্যান্ডকাফ কী জিনিস তা সে দেখে থানায় আসার পর। \r\nপুলিশ কর্মকর্তারা বলেন, এত কিছুর মধ্যে আশার আলোর নাম ‘জাতিসংঘ মিশন’। বাংলাদেশ পুলিশ সদস্যরা বিদেশে গিয়ে দেশের ভাবমূর্তি উজ্জ্বল করেছেন। আর্থিকভাবেও লাভবান হয়েছেন। বর্তমানে আটটি দেশে জাতিসংঘ মিশনে চার শতাধিক পুলিশ সদস্য কাজ করছেন।\r\nপুলিশের এসব অভাব-অভিযোগ নিয়ে কথা বলেছেন আইজি আবদুল কাইয়ুম। গতকাল তিনি প্রথম আলোকে বলেন, পুলিশের সমস্যাগুলো ছিল অনেক দিনের। পর্যায়ক্রমে এসব সমস্যার সমাধান হচ্ছে। পুলিশের উন্নয়নের জন্য ৩০০ কোটি টাকার উন্নয়ন প্রকল্প হাতে নেওয়া হয়েছে। এ প্রকল্পের মাধ্যমে আবাসন সমস্যা দূর করা হবে। একই সঙ্গে প্রশিক্ষণ কেন্দ্রগুলোকেও আধুনিকায়ন করা হবে। তিনি বলেন, পুলিশের খাবারের মান আরো বাড়ানো হচ্ছে। ঊর্ধ্বতন পুলিশ কর্মকর্তারা এসব নিয়মিত মনিটরিং করছেন। খাবার সরবরাহে ঠিকাদারি ব্যবস্থা তুলে দেওয়া হচ্ছে। \r\nপদোন্নতির কথা উল্লেখ করে আইজি বলেন, ৭১ জন ইন্সপেক্টরকে এএসপি পদে এবং ১১ জন সার্জেন্টকে ইন্সপেক্টর পদে পদোন্নতি দেওয়া হয়েছে। এ ছাড়া জানুয়ারি মাসের মধ্যে আরো ৪৯ জন এসআইকে ইন্সপেক্টর পদে পদোন্নতি দেওয়া হচ্ছে। আর বিসিএস কর্মকর্তাদের পদোন্নতির বিষয়টিও প্রক্রিয়াধীন। আইজি বলেন, আগের যে কোনো সময়ের চেয়ে এখন পুলিশ অনেক ভালো অবস্থায় রয়েছে। (শেষ)\r\n","status":true,"publishDate":{"$date":{"$numberLong":"1136311200000"}},"createdAt":{"$date":{"$numberLong":"1748866736453"}},"__v":{"$numberInt":"0"}}
{"_id":{"$oid":"683d96f9082f1e9564eb61ce"},"image":"image-1748866809215.webp","title":"রাজনৈতিক প্রভাব থেকে মুক্তি  চান পুলিশ কর্মকর্তারা","description":"বার্ষিক অপরাধ সম্মেলনে অভিমত\r\nরাজনৈতিক তদবিরের মাধ্যমে বাহিনীতে অযোগ্য লোক ঢুকে পড়ছে। এদের দিয়ে কাঙ্ক্ষিত ফল পাওয়া যায় না। কোনো অভিযোগে থানার ওসির বিরুদ্ধে ব্যবস্থা নিয়ে উল্টো এসপিকে বদলি হতে হয়। \r\nকামরুল হাসান\r\nপুলিশ বাহিনীতে নিয়োগ ও বদলি রাজনৈতিক প্রভাবমুক্ত করার দাবি তুলেছেন পুলিশ কর্মকর্তারা। গত বৃহস্পতিবার পুলিশের বার্ষিক অপরাধ সম্মেলনে একাধিক কর্মকর্তারা এ দাবি জানান। তারা বলেন, রাজনৈতিক নেতাদের চাপে মেধাহীন-অযোগ্য লোক নিয়োগ পাচ্ছে। একজন পুলিশ সুপার সম্মেলনে আক্ষেপ জানিয়ে বলেন, ‘দলীয় প্রভাবের কারণে এসপিদের চেয়ে থানার ওসিরা বেশি ক্ষমতাধর।’ \r\nএ ব্যাপারে প্রশ্নের জবাবে পুলিশের মহাপরিদর্শক (আইজি) আবদুল কাইয়ুম প্রথম আলোকে বলেন, আলোচনায় এসব প্রসঙ্গ আসতেই পারে। তবে নিয়োগের জন্য আলাদা কমিটি আছে। তাদের এ ব্যাপারে সজাগ থাকতে বলা হয়েছে।\r\nসমপ্রতি পুলিশ বাহিনীতে দলীয় লোক নিয়োগ করা হচ্ছে বলে অভিযোগ উঠেছে। সর্বশেষ নিয়োগ করা এএসপি (অ্যাসিসটেন্ট পুলিশ সুপার) ও এসআইদের (সাব-ইন্সপেক্টর) ব্যাপারে অভিযোগ রয়েছে, দলীয় তালিকা অনুযায়ী তাদের নিয়োগ করা হয়। এমনকি সরকারের ক্ষমতায় থাকার মেয়াদের মধ্যেই এসব কর্মকর্তাদের চাকরি যাতে স্থায়ী করা যায়, সে কারণে তাদের প্রশিক্ষণের মেয়াদকালও কমিয়ে দেওয়া হয়েছে। নতুন পাঠক্রম অনুযায়ী একাডেমীতে এএসপিদের প্রশিক্ষণের মেয়াদ ১ বছর থেকে কমিয়ে ৯ মাস, এসআইদের ১ বছর থেকে ৬ মাস এবং কনস্টেবলদের প্রশিক্ষণ ৬ মাস থেকে কমিয়ে ৪ মাস করা হয়েছে। বর্তমান সরকারের সময়ে নিয়োগ পাওয়া এমন সাড়ে ৩ হাজার এএসপি, এসআই ও কনস্টেবল একটি পুলিশ একাডেমী ও চারটি পুলিশ প্রশিক্ষণ কেন্দ্রে প্রশিক্ষণ নিচ্ছেন। প্রশিক্ষণ কাটছাঁটের কারণে বর্তমান চারদলীয় জোট সরকারের ক্ষমতার মেয়াদকালেই তাদের চাকরি স্থায়ী হয়ে যাবে। \r\nপুলিশ কর্মকর্তারা বলেন, এভাবে রাজনৈতিক তদবিরে অযোগ্য লোকের নিয়োগ পাওয়া ও তাদের কম প্রশিক্ষণের বিষয়টি পুলিশের বার্ষিক অপরাধ সম্মেলনে উত্থাপিত হয়। গত বৃহস্পতিবার সন্ধ্যা থেকে গভীর রাত পর্যন্ত চলা এ সম্মেলনে বদলি-নিয়োগ প্রসঙ্গ ছাড়াও জঙ্গি মামলার অভিযোগপত্র (চার্জশিট), যৌথ জিজ্ঞাসাবাদ সেল (টিএফআই), স্থায়ী ঠিকানা যাচাই (পুলিশ ভেরিফিকেশন) ও গুরুত্বপূর্ণ স্থাপনার নিরাপত্তার মতো অনেক স্পর্শকাতর বিষয় আলোচনায় উঠে আসে। পুলিশ সদর দপ্তর মিলনায়তনে এই সম্মেলনে দেশের সব পুলিশ সুপার ও তাদের ঊর্ধ্বতন কর্মকর্তারা উপস্থিত ছিলেন। পুলিশের আইজি আবদুল কাইয়ুম এতে সভাপতিত্ব করেন। সভায় পুলিশ বাহিনীর অপরাধ তদারকি বিভাগ থেকে দেশের অপরাধ পরিস্থিতি নিয়ে একটি বিস্তারিত প্রতিবেদন পেশ করা হয়। এতে বলা হয়, ২০০৫ সালে চট্টগ্রাম মেট্রোপলিটন এলাকা ও রাজশাহী অঞ্চল ছাড়া সারা দেশে অপরাধ বেড়েছে।   \r\nপুলিশ কর্মকর্তারা বলেন, এবারের সম্মেলনে পুলিশ বাহিনীকে রাজনৈতিক প্রভাবমুক্ত রাখার ওপর সবাই জোর দেন। পুলিশের ৩ ডিআইজি ছাড়াও ১০-১২ জন পুলিশ সুপার এসব নিয়ে কথা বলেন। অপরাধ সম্মেলন ছাড়াও গতকাল শুক্রবার সকালে আইজির সঙ্গে পুলিশের এসপি ও ডিআইজিদের বৈঠকেও বিষয়টি উত্থাপিত হয়। একাধিক পুলিশ সুপার ও ডিআইজি সম্মেলনে বলেন, পুলিশ নিয়োগে রাজনৈতিক হস্তক্ষেপ বন্ধ না হলে সমস্যা ধীরে-ধীরে জটিল হয়ে যাবে। তারা বলেন, তদবিরে অযোগ্য লোক ঢুকে পড়লে তাদের দিয়ে কাঙ্ক্ষিত ফল পাওয়া যাবে না। পেশাদার পুলিশ বাহিনী গড়ে তুলতে হলে নিয়োগ রাজনৈতিক প্রভাবমুক্ত রাখতে হবে। এক পুলিশ কর্মকর্তা বলেন, তদবিরের কারণে মেধাবীরা পুলিশ বাহিনীতে আসতে পারছেন না। যারা আসছেন, তাদের দিয়ে মানসম্পন্ন কাজ করানো কঠিন। একইভাবে বদলির বিষয়ও তারা রাজনৈতিক প্রভাবমুক্ত রাখার দাবি জানান। \r\nসম্মেলনে একজন পুলিশ সুপার বলেন, থানায় মানুষ নিয়ে ভালো ব্যবহার পান না। কিন্তু এ ব্যাপারে তারা কোনো ব্যবস্থা নিতে পারেন না। কারণ, থানার ওসিদের বিরুদ্ধে ব্যবস্থা নিতে গেলে উল্টো এসপিকে বদলি হতে হয়। এভাবে চললে ‘চেইন অব কমান্ড’ থাকবে না। সম্মেলনে উপস্থিত পুলিশের আইজি আবদুল কাইয়ুম এসব বিষয় দেখবেন বলেও জানান।\r\nএবারের সম্মেলনের তাগিদ: অপরাধ সম্মেলনের পুলিশ কর্মকর্তাদের এ ধরনের বক্তব্যের ব্যাপারে আইজি আবদুল কাইয়ুম প্রথম আলোর প্রশ্নের জবাবে বলেন, আলোচনায় এসব বিষয় আসতেই পারে। তবে পুলিশ বাহিনীতে নিয়োগের জন্য একটি কমিটি থাকে। সেই কমিটিকে সব সময় রাজনৈতিক প্রভাবমুক্ত থাকতে বলা হয়। ভবিষ্যতেও যাতে এদিকে সবার খেয়াল থাকে, তার নির্দেশ দেওয়া হয়েছে। তিনি বলেন, এবার সম্মেলনে সন্ত্রাস প্রতিরোধ, কমিউনিটি পুলিশিং ও থানা পুলিশের ভালো আচরণের ওপর বেশি জোর দেওয়া হয়েছে।  \r\nযোগাযোগ করা হলে পুলিশের সাবেক আইজি ও তত্ত্বাবধায়ক সরকারের সাবেক উপদেষ্টা এ এস এম শাহজাহান বলেন, প্রশাসনে রাজনৈতিক হস্তক্ষেপ খুবই দুঃখজনক বিষয়। তিনি মনে করেন, পুলিশের শক্তি হলো নিরপেক্ষতা। দলীয় পরিচয়ে পরিচিত হলে সে তার শক্তি হারিয়ে ফেলে। তিনি বলেন, পুলিশের নিয়োগ, বদলি, পদোন্নতি¦সব কিছুই স্বচ্ছ থাকা উচিত। রাজনৈতিক প্রভাব থাকলে এসব আর স্বচ্ছ থাকে না।  \r\nবোমা হামলা, জঙ্গি প্রসঙ্গ: অপরাধ সম্মেলনে অংশ নেওয়া একাধিক পুলিশ কর্মকর্তা জানান, সম্মেলনে ১৭ আগস্টের পরে সারা দেশে দায়ের করা জঙ্গি হামলা মামলার অগ্রগতি প্রতিবেদন তুলে ধরা হয়। এতে বলা হয়, ১৭ আগস্টের পর সারা দেশে বোমা হামলায় মোট ২০৮টি মামলা হয়। এর মধ্যে ১০৮টি মামলার অভিযোগপত্র (চার্জশিট) আদালতে দাখিল করা হয়েছে। ১০০টি মামলার তদন্ত চলছে। এ সময়ে ১ হাজার ২৭ জন আসামিকে গ্রেপ্তার করা হয়েছে বলেও জানানো হয়। আসামিদের মধ্যে ১৯৬ জন দোষ স্বীকার করে ১৬৪ ধারায় আদালতে জবানবন্দি দিয়েছে।  \r\nজঙ্গি মামলার আসামিদের জিজ্ঞাসাবাদের জন্য গঠিত টাস্কফোর্স ফর ইন্টারোগেশনের (টিএফআই) কাজের ধরন নিয়ে পুলিশ কর্মকর্তারা আপত্তি করেন। তারা বলেন, জঙ্গি মামলার আসামিকে গ্রেপ্তার করার পরপরই তাকে যৌথ সেলে জিজ্ঞাসাবাদের জন্য ঢাকায় পাঠাতে হয়। এতে করে আসামির ১৬৪ ধারায় জবানবন্দি নেওয়া সম্ভব হয় না। একজন জঙ্গি যৌথ জিজ্ঞাসাবাদ সেলে বেশি দিন থাকার কারণে সে মানসিকভাবে শক্ত হয়ে যায়। জিজ্ঞাসাবাদ শেষে তাকে আদালতে হাজির করা হলে সে আর আগের মতো সবকিছু স্বীকার করতে চায় না। অথচ গ্রেপ্তারের পরপরই তাকে আদালতে হাজির করা হলে অনেক তথ্য পাওয়া যেত। পুলিশ সুপাররা বলেন, এভাবে চললে মামলা দুর্বল হয়ে যাবে।\r\nসম্মেলনে পুলিশের আইজি জঙ্গি মামলা ভালোভাবে তদারকির জন্য পুলিশ সুপারদের নির্দেশ দেন। তিনি বলেন, তদারকি ছাড়া কোনো মামলার অভিযোগপত্র (চার্জশিট) দেওয়া যাবে না। সঠিক তথ্য-প্রমাণের মাধ্যমে আসামির সাজা নিশ্চিত করতে হবে। এ সময় পুলিশ সুপাররা বলেন, এত জটিল বিষয় তদন্ত করার জন্য বেশি সময় না পাওয়ায় তড়িঘড়ি করে চার্জশিট দিতে হচ্ছে। এতে করে মামলায় অনেক ত্রুটি থেকে যাচ্ছে।\r\nস্থায়ী ঠিকানা যাচাই: এ কাজ নিয়েও অনেক পুলিশ কর্মকর্তা কথা বলেন। তারা বলেন, নদী ভাঙার কারণে অনেক মানুষ ঘর-বাড়ি হারিয়েছেন। তারা এখন থাকেন ভাড়া করা বাড়িতে। আইন অনুযায়ী, তাদের কোনো স্থায়ী ঠিকানা নেই। পুলিশি তদন্তে এদের কোনো স্থায়ী ঠিকানা মেলে না। এ সময় পুলিশের সদর দপ্তরের অতিরিক্ত আইজি আনোয়ারুল ইকবাল বলেন, গত সার্ক শীর্ষ সম্মেলনের সময় স্থায়ী ঠিকানা না পাওয়ায় ২০০ পুলিশ সদস্যকে ডিউটি থেকে বাদ রাখা হয়। পুলিশের আইজি বিষয়টি ভূমি মন্ত্রণালয়ের সঙ্গে বৈঠক করে সিদ্ধান্ত নেবেন বলে জানান। \r\nপুলিশ সম্মেলনে গুরুত্বপূর্ণ স্থাপনার নিরাপত্তা প্রসঙ্গে একজন সুপার বলেন, কেপিআই নীতিমালা ঠিক করতে হবে। ৫০ লিটার পানি আছে¦এমন পাম্পকেও আমরা কেপিআই বলে পাহারা দিচ্ছি। আলোচনায় মামলা তদন্তে সিআইডির ধীরগতির সমালোচনা করে বলা হয়, শত শত মামলা পড়ে থাকলেও তার কোনো অগ্রগতি নেই। \r\nগত বছরের অপরাধ পরিসংখ্যান: সম্মেলনে গত বছরের অপরাধের চিত্র সম্পর্কে এক প্রতিবেদন উপস্থাপন করে বলা হয়, ২০০৫ সালে দেশে ডাকাতি, শিশু নির্যাতন, অপহরণ ও বিস্ফোরক অপরাধ বেড়েছে। গত বছরের ১১ মাসে দেশে ১ লাখ ১৩ হাজার ৮০০ অপরাধ পুলিশের নথিভুক্ত হয়েছে। এর মধ্যে খুন হয়েছে ৩ হাজার ৩৬৮টি, সম্পত্তি নিয়ে মামলা হয়েছে ১২ হাজার ১৩৯টি, নারী ও শিশু নির্যাতনের ঘটনা ঘটেছে ১১ হাজার ২২৮টি; এর মধ্যে শুধু ধর্ষণের ঘটনা ঘটেছে ২ হাজার ৬৩১টি। গড়ে প্রতিদিন ৮টি ধর্ষণের ঘটনা ঘটেছে। ১১ মাসে দেশে ৭১৬টি অপহরণের ঘটনা ঘটে। আগের বছরের তুলনায় ৪ শতাংশ অপরাধ বেড়েছে বলে প্রতিবেদনে উল্লেখ করা হয়। \r\n","status":true,"publishDate":{"$date":{"$numberLong":"1136570400000"}},"createdAt":{"$date":{"$numberLong":"1748866809218"}},"__v":{"$numberInt":"0"}}
{"_id":{"$oid":"683d973a082f1e9564eb61d2"},"image":"image-1748866874216.webp","title":"মৌসুমী ব্যবসায়ীদের দাপটে বাজারে চামড়ার দাম চড়া ","description":"পাইকারি ব্যবসার নিয়ন্ত্রণ নিয়ে ঠান্ডা লড়াই\r\nকামরুল হাসান ও শতদল সরকার\r\nএবারের ঈদে কোরবানি করা পশুর চামড়ার ব্যবসা মৌসুমী ব্যবসায়ীদের নিয়ন্ত্রণে চলে গেছে। চামড়া ব্যবসায়ীদের অভিযোগ, ট্যানারি মালিকরা পাইকারি বাজারে ধস নামাতে মৌসুমী ব্যবসায়ীদের সঙ্গে হাত মিলিয়ে দাম বাড়িয়ে দিয়েছেন। তারা বাজারের বদলে নিজেরাই চামড়া কেনার পেছনে টাকা লগ্নি করেছেন। তবে ট্যানারি মালিকরা এ অভিযোগ অস্বীকার করে বলেন, চামড়ার দাম বাড়ালে ট্যানারি শিল্পকেই লোকসান গুনতে হবে। \r\nব্যবসায়ীরা বলেন, দেশের চামড়া বাজারে এখন অস্বস্তিকর পরিস্থিতি বিরাজ করছে। বাজারে চামড়ার ঘাটতি না থাকলেও হঠাত্ করেই দাম বেড়ে গেছে। তারা বলেন, এ বাজার পাইকারি ব্যবসায়ী না ট্যানারি মালিকদের নিয়ন্ত্রণে থাকবে তা নিয়ে শুরু হয়েছে ঠাণ্ডা লড়াই। এই লড়াইয়ের সুযোগ নিয়েছে কিছু মৌসুমী ব্যবসায়ী। তারা বিশাল অঙ্কের টাকা ঢেলে বেশি দামে চামড়া কিনে মজুদ করেছে। চামড়া বাজারের এ অস্বস্তিকর পরিস্থিতি নিয়ে গতকাল শনিবার বাংলাদেশ ট্যানার্স অ্যাসোসিয়েশন বৈঠক করে। তারা বলেছে, রাজধানীর বাইরের চামড়া বাজারে আসতে আরো এক সপ্তাহ সময় লাগবে। এরপরই পরিস্থিতি বোঝা যাবে।\r\nচামড়া কেনাবেচার জন্য রাজধানীর লালবাগ, পোস্তা এলাকায় গড়ে উঠেছে দেশের সবচেয়ে বড় পাইকারি বাজার। কাঁচা চামড়া এ বাজার হয়ে ট্যানারি মালিকদের কাছে যায়। তবে ট্যানারি মালিকরা সরাসরিও কাঁচা চামড়া কেনেন। \r\nচামড়া ব্যবসায়ী সমিতির সাধারণ সম্পাদক মোহাম্মদ দেলোয়ার হোসেন জানান, প্রতি কোরবানির ঈদে গড়ে ২০ থেকে ২৫ লাখ গরু ও মোষের চামড়া কেনাবেচা হয়। ছাগলের চামড়া বিক্রি হয় ৪০ থেকে ৬০ লাখ। তিনি বলেন, সারা বছরে যত চামড়া কেনাবেচা হয় তার ৪০ শতাংশ চামড়াই আসে কোরবানির ঈদে জবাই করা পশু থেকে। আগের বছরের তুলনায় এবার চামড়ার হার ৫ থেকে ৭ শতাংশ বেশি বলে তারা জানান।\r\nকোরবানির পশুর চামড়া আকার দেখে অনুমানের ভিত্তিতে কেনাবেচা হলেও ট্যানারি মালিকরা চামড়া কেনেন বর্গফুট হিসাবে। এবার প্রতি বর্গফুট গরু ও মোষের চামড়া সর্বোচ্চ ৫০ টাকা ও খাসির চামড়া সর্বোচ্চ ৩৫ টাকা নির্ধারণ করে দেওয়া হয়। কিন্তু ঈদের দিন বিকেল থেকেই চামড়ার দাম বাড়তে থাকে। কেনাবেচা হতে থাকে নির্ধারিত দামের চেয়ে অনেক বেশি দামে।\r\nপোস্তার আড়তদার মোহাম্মদ সেলিম জানান, একটি গরুর চামড়া গত বছর ১ হাজার ১০০ থেকে ১ হাজার ৩০০ টাকা এবং একটি ছাগলের চামড়া ১৫০ থেকে ২৫০ টাকায় বিক্রি হয়েছে। কিন্তু সেই একই আকারের চামড়া এবার ৫০০ টাকা বেশি দামে কেনাবেচা হয়েছে। এমনকি গরুর মাথার চামড়ার দামও গত বছরের তুলনায় দ্বিগুণ হয়ে গেছে। \r\nপাইকারি বাজারের ব্যবসায়ী আবদুল মতিন বলেন, আন্তর্জাতিক চামড়ার বাজার সম্পর্কে জানেন না এমন একদল মৌসুমী ব্যবসায়ী একদিনের জন্য চামড়া ব্যবসায় কোটি কোটি টাকা বিনিয়োগ করেন। ফলে বাজারে চামড়ার মূল্য বেড়ে গিয়ে সংকট সৃষ্টি হয়। তিনি বলেন, ঈদের দিন বিকেল থেকেই অচেনা লোকজন কোটি কোটি টাকা নিয়ে পাইকারি বাজারে নেমে পড়ে। যাদের আগে কখনো দেখা যায়নি এমন লোকজন হঠাত্ করেই বেশি দামে চামড়া কেনা শুরু করেন। তিনি বলেন, এসব ব্যবসায়ীর অনেকেই মৌলভীবাজার ও চকবাজারের বড় বড় ব্যবসায়ী। তারা বাজারে আসা সব চামড়া ইচ্ছেমতো দামে কিনে নেন। এতে করে পাইকারি বাজারের ব্যবসায়ী ও আড়তদাররা বিপাকে পড়েন। তিনি বলেন, পাঁচ হাজার চামড়া কেনার প্রস্তুতি থাকলেও দামের কারণে তিনি মাত্র দেড় হাজার চামড়া কিনতে পারেন। \r\nচামড়া ব্যবসায়ী সমিতির সাধারণ সম্পাদক মোহাম্মদ দেলোয়ার হোসেন প্রথম আলোকে বলেন, চামড়ার পাইকারি বাজার ধ্বংস করতে ট্যানারি মালিকরা কোটি কোটি টাকা ঢেলে এসব লোকজনকে বাজারে নামিয়েছেন। তারা পাইকারি বাজার থেকে চামড়া না কিনে সরাসরি চামড়া কেনার পরিকল্পনা করেন। এতে করে চামড়ার দাম বেড়ে যায়। তিনি বলেন, বাজার কার দখলে থাকবে তা নিয়ে লড়াইয়ের ফল হচ্ছে দাম বেড়ে যাওয়া। \r\nতবে ট্যানারি মালিকরা এ অভিযোগ অস্বীকার করেছেন। করিম লেদার লিমিটেডের মালিক রেজাউল করিম আনসারি প্রথম আলোকে বলেন, বাজার কার নিয়ন্ত্রণে থাকা উচিত সেটা ভেবে দেখা দরকার। তিনি বলেন, চামড়ার বাজার ট্যানারি মালিকদের নিয়ন্ত্রণে নেই, পাইকারি বাজারের ব্যবসায়ীরা চামড়ার বাজার নিয়ন্ত্রণ করছেন। তারা ইচ্ছেমতো দাম বাড়িয়ে দিচ্ছেন। এতে রপ্তানিনিভর্র এ শিল্প লোকসানের মুখে পড়ছে। বর্তমান বাজারের অস্থির পরিস্থিতি সম্পর্কে তিনি বলেন, দাম বাড়ালে তার প্রভাব পড়বে ট্যানারি শিল্পের ওপর। বেশি দামে চামড়া কিনতে হলে বিপুল পরিমাণ লোকসান গুনতে হবে। পরিস্থিতি মোকাবিলায় ট্যানার্স অ্যাসোসিয়েশন এক জরুরি বৈঠকে বসেছে বলে তিনি জানান।\r\nবাংলাদেশ ফিনিশড লেদারগুডস অ্যান্ড ফুটওয়্যার এক্সপোর্টারস অ্যাসোসিয়েশনের (বিএফএলএলএফইএ) চেয়ারম্যান মোহাম্মদ টিপু সুলতান প্রথম আলোকে বলেন, উচ্চ মূল্যের কারণে প্রক্রিয়াজাত চামড়া রপ্তানিতে বিপুল পরিমাণ লোকসানের সম্মুখীন হবে।\r\n","status":true,"publishDate":{"$date":{"$numberLong":"1137261600000"}},"createdAt":{"$date":{"$numberLong":"1748866874220"}},"__v":{"$numberInt":"0"}}
{"_id":{"$oid":"683d97a0082f1e9564eb61d6"},"image":"image-1748866976812.webp","title":"দলীয় পরিচয়ে নিযুক্ত এসআইরা এ মাসেই পুলিশে যোগ দেবে","description":" * নিয়োগপ্রাপ্ত ৮৩০ জনের মধ্যে আছে ছাত্রদল ও ছাত্রশিবিরের নেতা-কর্মী * আরো আছে বিএনপির মন্ত্রী, সাংসদ ও নেতাদের আতÄীয়রা * চারদলীয় জোট সরকারের মেয়াদে নিয়োগ নিশ্চিত করতে কমানো হয়েছে প্রশিক্ষণের সময় \r\nকামরুল হাসান\r\nস্বল্প মেয়াদে প্রশিক্ষণ নিয়ে ৮৩০ জন সাব-ইন্সপেক্টর (এসআই) এ মাসেই পুলিশ বাহিনীতে যোগ দিচ্ছেন। এদের অধিকাংশ ক্ষমতাসীন চারদলীয় জোট সরকারের শরিক বিএনপি ও জামায়াতে ইসলামীর ছাত্র সংগঠন জাতীয়তাবাদী ছাত্রদল ও ইসলামী ছাত্রশিবিরের নেতা-কর্মী কিংবা মন্ত্রী ও বিএনপি সাংসদদের আতÄীয়স্বজন। অভিযোগ উঠেছে, দলীয় তালিকা অনুযায়ী এদের নিয়োগ নিশ্চিত করতে প্রশিক্ষণের সময় কমিয়ে তাড়াতাড়ি চূড়ান্ত নিয়োগ দেওয়া হচ্ছে।  \r\n৮৩০ জন এসআইসহ মোট ৩ হাজার ৬০০ পুলিশ সদস্য আগামী এপ্রিলের মধ্যে পুলিশ বাহিনীতে যোগ দেবেন। নিয়োগপ্রাপ্তদের মধ্যে যেমন রয়েছেন বিসিএস পরীক্ষায় উত্তীর্ণ এএসপি, তেমনি কনস্টেবলও আছেন। দেশের চারটি পুলিশ প্রশিক্ষণকেন্দ্র ও একটি পুলিশ একাডেমিতে তারা প্রশিক্ষণ নিচ্ছেন। \r\nএ ব্যাপারে যোগাযোগ করা হলে পুলিশের আইজি আবদুল কাইয়ুম দলীয় তালিকা অনুযায়ী নিয়োগের অভিযোগ অস্বীকার করে বলেন, বর্তমানে পুলিশের চাহিদা দ্রুত মেটাতে প্রশিক্ষণের মেয়াদ কমানো হয়েছে। \r\nঅনুসন্ধানে জানা গেছে, এসআই পদে নিয়োগপ্রাপ্তদের মধ্যে রয়েছেন নীলফামারী জেলা ছাত্রদলের সহসভাপতি মোখলেছুর রহমান লাভলু, কুষ্টিয়ার খোকসা উপজেলার বিএনপির সাধারণ সম্পাদক অধ্যক্ষ আনিসুজ্জামানের ভাই আসাদুজ্জামান, কুষ্টিয়া শহর বিএনপির সভাপতি হাফিজুর রহমান হেলালের ভাগ্নে জিয়াউল হক তারেক।\r\nবগুড়া থেকে নিয়োগপ্রাপ্ত ৩৩ জনের মধ্যে ১১ জনই ছাত্রদলের নেতা-কর্মী। তাদের মধ্যে আইন কলেজ শাখার ছাত্রদল নেতা এস এম আমানউল্লাহ নয়ন, জেলা ছাত্রদল নেতা রাকিবুল হাসান শিপন ও ফজলে আশিক, বগুড়া শহর ছাত্রদল নেতা মিঠুন, মাঝিড়া ইউনিয়ন ছাত্রদল সভাপতি মাহমুদুন নবী ও আজিজুল হক কলেজ শাখা ছাত্রদল নেতা রতন উল্লেখযোগ্য। \r\nপিরোজপুর থেকে নিয়োগ পাওয়া এ কে এম শফিকুল আলম চৌধুরী বিএনপি সাংসদ মোশাররফ হোসেন মঙ্গুর শ্যালক, নেছারাবাদ উপজেলার আলী আহমেদ বরিশাল বিএম কলেজ ছাত্রদলের সাবেক নেতা। মঠবাড়িয়া উপজেলার আবদুল্লাহ আল মামুন স্থানীয় সাংসদ ডাক্তার রুস্তুম আলী ফরাজীর আপন ভাগ্নে। বরিশাল থেকে নিয়োগ পাওয়া মাইনুল ইসলাম পুলক জেলা ছাত্রদলের সহসভাপতি। সে সন্ত্রাসী মামলায় চার্জশিটভুক্ত আসামি ছিল। অপরজন মাহফুজুর রহমান ওয়ার্ড ছাত্রদলের সহসভাপতি। \r\nচাঁদপুর সদরের মনিরুজ্জামানের বড় ভাই মুন্না সাবেক ছাত্রদল নেতা। ব্রাহ্মণবাড়িয়ার সরাইলের পরমানন্দপুর গ্রামের মিজানুর রহমান ভূমি প্রতিমন্ত্রী উকিল আবদুস সাত্তারের ঘনিষ্ঠ। ব্রাহ্মণবাড়িয়া পৌর এলাকার জাহিদুল হক জেলা বিএনপির যুগ্ম সম্পাদক জহিরুল হক খোকনের ভাতিজা। \r\nসাতক্ষীরার শ্যামনগর উপজেলার শেখ খায়রুল বাশার ছাত্রদলের মহসিন কলেজ শাখার সহসভাপতি ছিলেন; একই উপজেলার হাবিবুল্লাহ মহসিন কলেজের ছাত্রশিবির নেতা; কলারোয়া সরকারি কলেজের আরেক শিবির নেতা আবুবকর সিদ্দিকও নিয়োগ পেয়েছেন।\r\nবরগুনা জেলা থেকে নিয়োগ পেয়েছেন ঢাকা বিশ্ববিদ্যালয়ের জিয়া হল শাখা ছাত্রদলের সাবেক সাধারণ সম্পাদক মুরাদ খান। সন্ত্রাসী কার্যকলাপের কারণে ঢাকা বিশ্ববিদ্যালয় থেকে তাকে বহিষ্কার করা হয়। এ ছাড়া রয়েছে জেলা ছাত্রদলের সদস্য ও তালতলি থানার ছাত্রদলের সাবেক সভাপতি মহিবুল্লাহ এবং জেলা ছাত্রদলের স্কুলবিষয়ক সম্পাদক জাহিদুল ইসলাম। \r\nচট্টগ্রাম থেকে নিয়োগ পেয়েছে ৩৮ জন। এদের প্রায় সবাই দলীয় তালিকায় এসেছে। চট্টগ্রামের চন্দনাইশ উপজেলা থেকে নিয়োগ পেয়েছে চট্টগ্রাম মহসিন কলেজের শিবির নেতা জোবায়ের সৈয়দ। তিন পার্বত্য জেলা থেকে নিয়োগ পাওয়া ১৭ জনও সরকারি দলের সঙ্গে ঘনিষ্ট। কক্সবাজারের ১২ জনের মধ্যে ১১ জনের তালিকা দিয়েছেন এক প্রতিমন্ত্রী।  \r\nরাজশাহীতে নিয়োগপ্রাপ্ত ১৬ জনের মধ্যে আছে গোদাগাড়ী পৌর ছাত্রদলের সভাপতি মাহবুবুর রহমান ও সহসভাপতি সাহিদুর রহমান বিটু। বিটু ছাত্রলীগ নেতা ফিরোজ হত্যা মামলার আসামি। মামলাটি এখনো বিচারাধীন। আরো নিয়োগ পেয়েছে গোদাগাড়ীর শিবির নেতা বনি ইসরাইল। এ ছাড়া আছে ডাক ও টেলিযোগাযোগমন্ত্রী ব্যরিস্টার আমিনুল হকের ফুফাতো বোনের ছেলে গোদাগাড়ী পৌর ছাত্রদলের সহসভাপতি শহিদুল ইসলাম বকুল ও গোদাগাড়ীর ছাত্রদল নেতা সোহেল। \r\nএর বাইরেও এসআই পদে নিয়োগপ্রাপ্তদের মধ্যে অনেক মন্ত্রী-সাংসদের আতÄীয় বা তাদের কাছের লোক আছে। তাদের মধ্যে স্বরাষ্ট্র প্রতিমন্ত্রী লুত্ফুজ্জামান বাবরের নিজের উপজেলা কেন্দুয়া (নেত্রকোনা) থেকে নিয়োগ পেয়েছে ১৭ জন। \r\nপুলিশ সদর দপ্তরের রিক্রুটিং ডেস্কের কর্মকর্তারা বলেন, সারদায় পুলিশ একাডেমি ও চারটি পুলিশ প্রশিক্ষণকেন্দ্রে (পিটিসি) বর্তমানে ৩ হাজার ৬৪০ জন পুলিশ সদস্য প্রশিক্ষণ নিচ্ছে। এর মধ্যে আছে ২১০ জন এএসপি, ৮৩০ জন এসআই ও ২ হাজার ৬০০ জন কনস্টেবল। নতুন পাঠ্যক্রম অনুযায়ী একাডেমিতে প্রশিক্ষণের মেয়াদ এএসপিদের জন্য এক বছর থেকে কমিয়ে ৯ মাস, এসআইদের জন্য এক বছর থেকে ছয় মাস এবং কনস্টেবলদের ছয় মাস থেকে কমিয়ে চার মাস করা হয়েছে। \r\nপুলিশ একাডেমির প্রচলিত সিলেবাস অনুযায়ী এসআই হিসেবে নিয়োগ পাওয়া সদস্যরা পুলিশ একাডেমিতে এক বছরের প্রশিক্ষণ শেষে থানা, রিজার্ভ অফিস, সার্কেল অফিস ও আদালতে দুই বছর হাতে-কলমে প্রশিক্ষণ নেন। একইভাবে এএসপি হিসেবে নিয়োগ পাওয়া সদস্যরা ছয় মাসের হাতে-কলমে প্রশিক্ষণ পান।\r\nসূত্র জানায়, এসব পুলিশ সদস্যের প্রশিক্ষণ আগামী এপ্রিলের মধ্যে শেষ হয়ে যাবে। এসআইয়ের প্রশিক্ষণ শেষ হচ্ছে আগামী ফেব্রুয়ারিতে আর এএসপি ও কনস্টেবলদের এপ্রিলের প্রথম দিকে। ফলে আগামী নির্বাচনের সময় এসব পুলিশ সদস্য দায়িত্ব পালন করবেন। কারণ বর্তমান সরকারের ক্ষমতায় থাকার মেয়াদেই তাদের চাকরি স্থায়ী হয়ে যাবে।  \r\nসূত্র জানায়, পুলিশ বাহিনীতে এসআই (নিরস্ত্র) পদে নিয়োগের জন্য সংবাদপত্রে বিজ্ঞাপন প্রকাশের পর আবেদন জমা পড়ে ১৪ হাজার। তবে ওই বিজ্ঞাপনে শূন্য পদের সংখ্যা উল্লেখ করা হয়নি। তারপরও লিখিত পরীক্ষায় মাত্র ১৫০ জন উত্তীর্ণ হয়। এরপর উত্তীণের্র সংখ্যা বাড়াতে সর্বোচ্চ ২০ নম্বর করে গ্রেস দেওয়া হয়। এভাবে ১ হাজার ২০০ জনকে লিখিত পরীক্ষায় উত্তীর্ণ ঘোষণা করা হয়। তবে শেষ পর্যন্ত নিয়োগ করা হয় ৮৩০ জনকে। তবে দলীয় কর্মী হওয়ার পরও অনেকেই নিয়োগ পেতে ২ থেকে ৫ লাখ টাকা পর্যন্ত ঘুষ দিতে হয়েছে বলে অভিযোগ রয়েছে।  \r\nসূত্র জানায়, নিয়োগপ্রাপ্তরা বর্তমান সরকারের ক্ষমতায় থাকার মেয়াদের মধ্যেই যাতে চাকরিতে স্থায়ী হতে পারে সে কারণে তাদের প্রশিক্ষণের মেয়াদকাল কমিয়ে দেওয়া হয়েছে। একই প্রক্রিয়ায় আরো ১১৮ জন সার্জেন্ট এবং ২৫তম বিসিএস থেকে আরো ২০০ এএসপি নিয়োগ করা হচ্ছে। \r\nপুলিশ কর্মকর্তারা বলেন, কম প্রশিক্ষণ পাওয়া ও দলীয় লোকজন নিয়োগের বিষয়টি পুলিশের বার্ষিক অপরাধ সম্মেলনে উত্থাপিত হয়। সম্মেলনে উপস্থিত পুলিশ কর্মকর্তারা বলেন, রাজনৈতিক তদবিরের জোরে অযোগ্য লোকরা নিয়োগ পাচ্ছে। তারা কম প্রশিক্ষণের বিষয়টি নিয়েও সমালোচনা করেন।\r\nপুলিশ সদর দপ্তর সূত্র জানায়, জোট সরকারের চার বছরে কনস্টেবল থেকে এএসপি পর্যন্ত ২৬ হাজার ২৫৯ জনকে নতুন নিয়োগ দেওয়া হয়েছে। এদের নিয়োগের জন্য এ সময় ১৩ হাজার ৫১৯টি নতুন পদও সৃষ্টি করা হয়। নতুন পদের মধ্যে রয়েছে একজন অতিরিক্ত আইজি, একজন অতিরিক্ত ডিআইজি, ছয়জন পুলিশ সুপার, ২৮ জন অতিরিক্ত পুলিশ সুপার ও ১৮৫ জন সহকারী পুলিশ সুপার। পুলিশ কর্মকর্তারা বলেন, বর্তমানে পুলিশ সদস্যের সংখ্যা ১ লাখ ১৮ হাজার থেকে ১ লাখ ৪০ হাজারে বাড়ানোর পরিকল্পনা করছে সরকার। \r\n কম মেয়াদের প্রশিক্ষণ প্রসঙ্গে পুলিশের সাবেক আইজি ড. এনামুল হক প্রথম আলোকে বলেন, তাদের কম প্রশিক্ষণ দেওয়ার অর্থ হলো প্রশিক্ষণ শেষ না করেই তাদের কাজে লাগানো হচ্ছে। জরুরি প্রয়োজনে এটা করা হলেও যারা কম প্রশিক্ষণ পেয়েছে তাদের প্রশিক্ষণ যাতে পূর্ণ হয় পরে তা নিশ্চিত করতে হবে।\r\nপুলিশের বর্তমান আইজি আবদুল কাইয়ুম এ ব্যাপারে বলেন, প্রশিক্ষণের মেয়াদ কমালেও তাদের সিলেবাস রদবদল করা হয়নি। শুধু সময় কাটছাঁট করা হয়েছে। কনস্টেবলদের প্রশিক্ষণ কমানো প্রসঙ্গে আইজি বলেন, এখন থেকে প্রতিবছর কনস্টেবলদের বাড়তি প্রশিক্ষণ দেওয়া হবে। এ জন্য দেশের ৩০টি জেলার প্রশিক্ষণ সহায়তা কেন্দ্র গড়ে তোলা হয়েছে। পর্যায়ক্রমে সব জেলায় এ ধরনের কেন্দ্র থাকবে। এতে করে কম প্রশিক্ষণের ঘাটতি মিটে যাবে বলে তিনি জানান।\r\n[এ প্রতিবেদন তৈরিতে সহায়তা করেছেন: মিলন রহমান (বগুড়া), আনু মোস্তাফা (রাজশাহী), তৌফিক মারুফ (বরিশাল), কল্যাণ ব্যানার্জি (সাতক্ষীরা), এম জসিমউদ্দিন (বরগুনা),  আরিফ মোস্তফা (পিরোজপুর), বদরউদ্দিন (সরাইল, ব্রাহ্মণবাড়িয়া)] \r\n","status":true,"publishDate":{"$date":{"$numberLong":"1138989600000"}},"createdAt":{"$date":{"$numberLong":"1748866976815"}},"__v":{"$numberInt":"0"}}
{"_id":{"$oid":"683d97d9082f1e9564eb61da"},"image":"image-1748867033808.webp","title":"শত বছরের স্মৃতিবিজড়িত বাড়িটি ভেঙে ফেলা হচ্ছে","description":"পুলিশ কমিশনারের জন্য নির্মিত হচ্ছে ছয়তলা ভবন\r\nকামরুল হাসান\r\nবহু স্মৃতিবিজড়িত ২৭ পার্ক এভিনিউর লাল বাড়িটি ভেঙে ফেলা হচ্ছে। ঢাকা মহানগর পুলিশের সদর দপ্তর হিসেবে ব্যবহূত ভবনটির আঙিনায় পুলিশ কমিশনার কার্যালয়ের জন্য একটি আধুনিক ছয়তলা ভবন নির্মাণের কাজ খুব শিগগিরই শুরু হচ্ছে। এ ভবন নির্মাণের পরই পুরনো বাড়িটি ভেঙে ফেলা হবে।\r\nস…ষ্ণ জানায়, ঢাকা মহানগর পুলিশ কমিশনার কাযট্টালএয়র জনঞ্ঝ ১৫ কৈাটি টাকা বঞ্ঝএয় কৈটি আধুনিক ছয়তলা ভবন নিমট্টাএণর স্রিÑাস্ত নৈওয়া হয়। ৈ জনঞ্ঝ দরপষ্ণ আহগ্ধান কএর কাযট্টাএদশ দৈওয়া হএয়এছ বএল গণপ…তট্ট অধিদক্র¦এরর রপ্টণাএবপ্টণ উপবিভাগ ৩-রৈ কমট্টকতট্টারা জানান। তারা বএলন, কএয়ক দিএনর মএধঞ্ঝই নিমট্টাণকাজ স্টরূ হএব বৈং নতুন ভবন নিমট্টাএণর পর পুরএনা ভবনটি ভৈএঙ ফৈলা হএব। \r\nবর্তমান ভবনটি ভেঙে ফেলা সম্পর্কে ঢাকা মহানগর পুলিশ কমিশনার এস এম মিজানুর রহমান বলেন, নতুন ভবন নির্মাণের পর বর্তমান ভবন কী হবে তা তিনি জানেন না।\r\nপুলিশ কমিশনারের দপ্তরে বর্তমানে কমিশনারসহ সাতজন পুলিশ কর্মকর্তার অফিস রয়েছে। এরা হলেন অতিরিক্ত কমিশনার, উপকমিশনার ও চারজন সহকারী পুলিশ কমিশার (এসি)।\r\nজানা যায়, বর্তমানে ২৭ নম্বর পার্ক এভিনিউর যে লাল বাড়িটিতে ঢাকা মহানগর পুলিশের সদর দপ্তর স্থাপিত হয়, সেটি শত বছর আগে প্রাদেশিক রাজধানী ঢাকার দাপ্তরিক কাজে নির্মিত হয়েছিল। পাকিস্তান আমলে এ বাড়িতে একজন মন্ত্রী বাস করতেন। স্বাধীনতার পর মুক্তিযুদ্ধের সর্বাধিনায়ক জেনারেল আতাউল গনি ওসমানী কিছুদিন এ বাড়িতে বাস করেছেন। পরবর্তীকালে বঙ্গবন্ধু সরকারের মন্ত্রী আবদুর রব সেরনিয়াবাত এখানে বসবাস করতেন। ১৯৭৫ সালের ১৫ আগস্ট বঙ্গবন্ধুর পরিবারের মতো তিনিও পরিবার-পরিজনসহ এ বাড়িতে নিহত হন। এরপর দীর্ঘদিন বাড়িটি খালি ছিল। ঢাকা মহানগর পুলিশ গঠনের পর ১৯৭৬ সালে এ বাড়িতে ঢাকা মহানগর পুলিশের সদর দপ্তর স্থাপিত হয়।\r\nলেখক নাজির হোসেন তার ‘কিংবদন্তীর ঢাকা’ গ্রন্েথ লিখেছেন, মিন্টো রোড ও আশপাশের লাল দালানগুলো ব্রিটিশ আমলে ঢাকা বিশ্ববিদ্যালয়ের শিক্ষকদের বাসভবন হিসেবে ব্যবহার করা হতো। ১৯৪৭ সালের পর মন্ত্রীদের জন্য এসব ভবন বরাদ্দ দেওয়া হয়।\r\nড. শরীফ উদ্দিন আহমেদের মতে, ১৯০৫ সালে বঙ্গভঙ্গের পর ঢাকাকে প্রাদেশিক রাজধানী হিসেবে গড়ে তোলার চেষ্টা করা হয়। এ সময় ঢাকার রমনা ও তার আশপাশে সরকারি অফিস ভবন ও কর্মকর্তাদের বাসস্থান গড়ে তোলার জন্য ২ হাজার ২৫০ বিঘা জমি অধিগ্রহণ করা হয়। যাকে ঢাকার প্রথম সরকারি ‘সিভিল স্টেশন’ বলা যায়। এখানে গভর্নমেন্ট হাউস, প্রধান ভবন, স্টাফ কোয়ার্টার, কার্জন হল, ৩৫ জন কর্মকর্তার আবাসন, সচিবালয় ভবন, প্রকৌশলী ভবন, পরীক্ষকের অফিস ভবন, কেন্দ্রীয় ছাপাখানা প্রভৃতি স্থাপন করা হয়। বর্তমানে ডিএমপি সদর দপ্তরটি তারই একটি ভবন।\r\nনগর পরিকল্পনাবিদ ও ঢাকা বিশ্ববিদ্যালয়ের অধ্যাপক নজরুল ইসলাম এ প্রসঙ্গে বলেন, রমনার আশপাশের এলাকা সংরক্ষিত অঞ্চল। শত বছরের পুরনো এসব বাড়িঘর না ভাঙার ব্যাপারে সরকারের নীতিমালা রয়েছে। অবশ্য সে নীতিমালা লঙ্ঘন করে অফিসার্স ক্লাবের জন্য বহুতল ভবন নির্মাণ করা হয়েছে। একে একে এভাবে বহুতল ভবন উঠলে রমনা গ্রিনের পুরো সৌন্দর্য নষ্ট হয়ে যাবে। তিনি বলেন, এসব ভবন না ভেঙে সংস্কার করে ব্যবহার করা যেতে পারে।\r\nপুলিশের আইজি আবদুল কাইয়ুম প্রথম আলোকে বলেন, বর্তমানে ২৭ পার্ক এভিনিউর বাড়িতে পুলিশ কর্মকর্তাদের স্থান সংকুলান হচ্ছে না। তা ছাড়া বাড়িটিও অনেক পুরনো। সে কারণে সেখানে নতুন ভবন নির্মাণ করার সিদ্ধান্ত নেওয়া হয়েছে।\r\n","status":true,"publishDate":{"$date":{"$numberLong":"1139421600000"}},"createdAt":{"$date":{"$numberLong":"1748867033810"}},"__v":{"$numberInt":"0"}}
{"_id":{"$oid":"683d980f082f1e9564eb61de"},"image":"image-1748867087978.webp","title":"দেশে প্রতিদিন খুন হয় ১১ জন","description":"বাংলাদেশে অপরাধের মাত্রা দিন দিন বেড়েই চলেছে। প্রতিদিন দেশের কোথাও না কোথাও কেউ না কেউ মারা যাচ্ছেন অপরাধীদের হাতে। সাধারণ মানুষের দিকে অপরাধীদের বন্দুকের নল যেন তাক করাই আছে, শুধু ট্রিগার টেপার অপেক্ষায়। কোন দিন যে কার ওপর তাক করা নলের ট্রিগার টেপা হবে সেটুকুই শুধু অজানা। খোদ পুলিশের হিসাবেই প্রতিদিন দেশে খুন হচ্ছেন ১১ জন মানুষ। এদের ৯ জনই খুন হন অবৈধ অস্ত্র থেকে বেড়িয়ে আসা বুলেটের আঘাতে। \r\nএ পরিসংখ্যান যে বাস্তবতার সাক্ষ্য দেয় তা থেকে আপনি জোতিষ না হয়েও নির্দিধায় বলতে পারবেন আজও হয়তো কাইকে অবৈধ অস্ত্রের শিকার হয়ে মারা যেতে হবে। \r\nদেশে প্রতিদিন গড়ে ৩২৭টি করে অপরাধ পুলিশের নথিভুক্ত হচ্ছে। এর মধ্যে নারী ও শিশু ধর্ষণের ঘটনা ঘটছে ৯টি করে। প্রতিদিন খুনের সংখ্যা দাঁড়িয়েছে ১১টি। বাংলাদেশ পুলিশের বার্ষিক অপরাধ প্রতিবেদনে এই তথ্য উল্লেখ করা হয়েছে। পুলিশের পক্ষে সিআইডি এই প্রতিবেদন তৈরি করে।\r\n সিআইডি পুলিশের সূত্র বলেছে, ২০০৫ সালের ১১ মাসে দেশে সর্বমোট ৩ হাজার ৮৮৬টি খুন হয়েছে। এর মধ্যে দাঙ্গাসহ খুন হয়েছে ১৩৭টি। একইভাবে ২০০৪ সালের ১২ মাসে দেশে মোট অপরাধ হয়েছে ১ লাখ ১৯ হাজার ৩২৩টি। খুনের ঘটনা ঘটেছে ৩ হাজার ৯০২টি। খুনের তালিকায় শীর্ষে রয়েছে ঢাকা মহানগরী। নগরীতে প্রতি বছর গড়ে ৪০০টি খুন হচ্ছে। রাজধানী ছাড়াও ঢাকা, নারায়ণগঞ্জ, ময়মনসিংহ, চট্টগ্রাম, কুমিল্লা, কুষ্টিয়া ও চুয়াডাঙ্গা জেলায় খুনের ঘটনা বেশি হচ্ছে। তবে এমনিতেই গত বছর দেশের ৫৪টি জেলায় খুনের হার স্বাভাবিকের চেয়ে বেশি হয়েছে। খুনের কারণ হিসেবে এলাকার আধিপত্য বিস্তার, পূর্বশত্রুতা, জমিজমা নিয়ে বিরোধ, পারিবারিক কলহ ও রাজনৈতিক বিষয়কে উল্লেখ করা হয়েছে।\r\n প্রতিবেদনে উল্লেখ করা হয়েছে, গত বছরের ১১ মাসে ২ হাজার ৬৩১ জন মহিলা ধর্ষিত হয়েছে। ২০০৪ সালের ১২ মাসে দেশে নারী ও শিশু ধর্ষণের ঘটনা ঘটেছে ৩ হাজার ১০৫টি। এসব ঘটনায় ৩ হাজার ৩১২ জন নারী ও ২০৮ জন শিশু ধর্ষণের শিকার হয়েছে। দেশের বিভিন্ন স্থানের চেয়ে ১৩টি জেলায় ধর্ষণের ঘটনা বেশি ঘটেছে। ডাকাতি ঘটনা বেশি হয়েছে ২৭টি জেলায়। ২০০৫ সালের ১১ মাসে দেশে ডাকাতির ঘটনা ঘটে ৭৬৫টি। ২০০৪ সালে দেশে ৮৮৫টি ডাকাতির মামলা পুলিশ নথিভুক্ত করেছে। ধর্ষণ ছাড়াও ২০০৫ সালের ১১ মাসে ১০ হাজার ৭০৬টি নারী ও শিশু নির্যাতনের ঘটনা ঘটেছে। আগের বছর ২০০৪ সালের ১২ মাসে নারী নির্যাতনের ৯ হাজার ৫১২টি ঘটনা পুলিশের নথিভুক্ত হয়েছে। এ ছাড়া ২০০৫ সালের ১১ মাসে এসিড নিক্ষেপের ঘটনা ঘটেছে ১৭৮টি, ২০০৪ সালে ঘটেছে ১৯৮টি, ২০০৫ মালে মুক্তিপণ আদায়ের ঘটনা ৪১টি, ২০০৪ সালে ঘটেছে ৬৬টি এবং অপহরণের ঘটনা ঘটেছে যথাক্রমে ৭১৬টি ও ৮৯৮টি। \r\n প্রতিবেদনে অপরাধের শতকরা হার সম্পর্কে বলা হয়, মোট অপরাধের মধ্যে ১১ দশমিক ৭৭ শতাংশ সম্পত্তি সংক্রান্ত অপরাধ, খুন ও দাঙ্গার পরিমাণ ৩ দশমিক ৯৪ শতাংশ। ধর্ষণসহ নারী ও শিশু নির্যাতন ১১ দশমিক ১৬ শতাংশ। এ ছাড়া রয়েছে অন্যান্য খাতের মামলা। \r\n২০০৩ সালের তুলনায় ২০০৪ সালে ৬ হাজার ৩১৬টি অপরাধ কম হয়েছে। একইভাবে ২০০৪ সালের তুলনায় ২০০৫ সালে ৩ দশমিক ৫ শতাংশ অপরাধ কম হয়েছে। এতে ৩ হাজার ৮৯২টি অপরাধ কমেছে। বিশেষ করে ডাকাতি, সিঁধেল চুরি, দাঙ্গা ও দাঙ্গায় খুন, নারী নির্যাতন, পণবন্দি ও চোরাচালানার মামলা কম হয়েছে বলেও পুলিশ প্রতিবেদনে উল্লেখ করা হয়েছে।\r\n উল্লেখ্য, প্রতি বছর পুলিশ সপ্তাহ চলাকালে বার্ষিক অপরাধ প্রতিবেদন প্রকাশ করা হয়। পুলিশ বাহিনীর পক্ষে সিআইডির অপরাধ মনিটরিং টিম প্রতিবেদনটি তৈরি করে। সিআইডির অতিরিক্ত মহাপুলিশ পরিদর্শক প্রতিবেদনটি উপস্থাপন করে বলেন, গত বছর দেশের পরিস্থিতি আগের তুলনায় অনেক ভালো ছিল। বার্ষিক অপরাধ প্রতিবেদনের কপি সব জেলার পুলিশ সুপারদের মধ্যে বিতরণ করা হয়।\r\nপুলিশের হিসেবে এসব অপরাধের তালিকা থাকলেও এখনো পর্যন্ত হত্যাকারীদের ধরার ব্যাপারে পুলিশের তত্পরতা যথেষ্ট নয়বলেই মনে করেন সাধারন মানুষ।পৃথিবীর সব দেশেরই খুন হচ্ছে। কিন্তু একটি দেশে আইন শৃঙ্খলা পরিস্থিতি কতটা ভালো তা নিভর্র করে ওই দেশে অপরাধীদের বিরুদ্ধে আইন শৃঙ্খলা বাহিনীর তত্পরতার ওপর। প্রতিদিন আমাদের দেশে যারা খুন হচ্ছেন তাদের পরিবারের মধ্যে এই ভরসা পুলিশের পক্ষে দেওয়া সম্ভব হচ্ছে না যে তারা ন্যায় বিচার পাাবেন। \r\nবাংলাদেশে অপরাধ বিস্তারের আরো একটি বড় কারন হলো অপরাধিদের রাজনৈতিক আশ্রয় দেওয়া। পুলিশের পক্ষ থেকেই তাদের দক্ষতা বাড়ানোর জন্য এবং আইন শৃঙ্খলা পরিস্থিতি উন্নতিতে রাজনৈতিক হস্তক্ষেপ বন্ধের তাগিদ দেওয়া হয়েছে।  \r\n","status":true,"publishDate":{"$date":{"$numberLong":"1140890400000"}},"createdAt":{"$date":{"$numberLong":"1748867087982"}},"__v":{"$numberInt":"0"}}
{"_id":{"$oid":"683d9873082f1e9564eb61e2"},"image":"image-1748867187178.webp","title":"শায়খকে ধরতে রুদ্ধশ্বাস অভিযান","description":"স্ত্রী কন্যা পুত্রসহ ৯ জনের আতÄসমর্পণ q শীর্ষ জঙ্গিনেতা \r\nএক বস্তা বিস্ফোরক নিয়ে বাড়ির ভেতর?\r\nকামরুল হাসান ও ইকরামুল কবির, সিলেট থেকে\r\nদেশে ইসলামি আইন কায়েমের নামে বোমা হামলায় অসহায় অসংখ্য মানুষ হত্যার মূল পরিকল্পনাকারী শীর্ষ জঙ্গি নেতা শায়খ আবদুর রহমানকে গ্রেপ্তার করতে দেশের উত্তর-পূবের্র জেলা শহর সিলেটে র্যাব, পুলিশ, বিডিআরসহ নিরাপত্তাকর্মীদের দীর্ঘ এক রুদ্ধশ্বাস অভিযান চলছে। অভিযানের নেতৃত্বে থাকা র্যাব কর্মকর্তারা তাকে ধরে ফেলা সময়ের ব্যাপার বলে দাবি করলেও জীবিত অবস্থায় তাকে ধরা নিয়ে সংশয় প্রকাশ করেছেন অনেকে। তাকে জীবিত ধরার চেষ্টা সফল হবে না বলে আবদুর রহমান হুমকি দিয়েছেন।\r\nতবে গতকাল বুধবার বেলা পৌনে ১টায় আবদুর রহমানের স্ত্রী-পুত্র-কন্যাসহ নয়জন বাড়ি থেকে বেরিয়ে র্যাবের কাছে আতÄসমর্পণ করেন। তারা র্যাবকে জানিয়েছেন, আবদুর রহমান ও তার তিন সহযোগী বিপুল পরিমাণ বিস্ফোরকসহ বাড়ির ভেতরেই অবস্থান করছেন।\r\nসন্ধ্যার পর থেকেই র্যাবের একটি দল বাড়ির ভেতরের অবস্থা সম্পর্কে জানার জন্য চেষ্টা করতে থাকে। এক পর্যায়ে বাড়ির ছাদে বসে ড্রিল মেশিন দিয়ে ছিদ্র করা হয়। র্যাব কর্মকর্তারা জানান, রাত পৌনে ৯টায় ওই ছিদ্র দিয়ে আলো ফেলে তারা পুরো বাড়িতে তার সংযোগ দেখতে পান। দুটি কক্ষের দরজার কাছে রাখা দুটি ব্যাগের ভেতর থেকে ওই তারগুলো বেরিয়ে এসেছে। র্যাব কর্মকর্তারা ধারণা করছেন, পুরো বাড়িটিতে এভাবে বোমা পেতে রেখেছেন জঙ্গি নেতা রহমান ও তার সঙ্গীরা। কর্মকর্তারা আরো জানান, একটি কক্ষে খাটের ওপর লেপে মোড়ানো কিছু দেখতে পান। তবে সেখানে মানুষ অথবা বিস্ফোরক কী আছে, তা বোঝা যায়নি।   \r\nএর আগে গত মঙ্গলবার দুপুর থেকে সিলেট শহরের টিলাগড়ে পূর্ব শাপলাবাগ আবাসিক এলাকায় ‘সূর্ঘ্যদীঘল বাড়ি’কে ঘিরে এ অভিযান শুরু হয়। গতকাল বুধবার রাত ২টায় এ খবর লেখার সময় পর্যন্ত সহস্রাধিক র্যাব, পুলিশ, বিডিআর সদস্য ও কর্মকর্তা ওই বাড়িটি ঘেরাও করে রেখেছেন।\r\nঅভিযান শুরু করার পর থেকেই আবদুর রহমানের আতÄঘাতী হামলার হুমকির মুখে র্যাব ও পুলিশের সদস্যরা বাড়িটিকে চারদিক থেকে ঘেরাও করে রাখে। তাকে জীবিত ধরার লক্ষ্যে সতর্কতার সঙ্গে বাড়ির ভেতরে অভিযান চালানোর সিদ্ধান্ত নেয় র্যাব। একই সঙ্গে ওই বাড়ির চারপাশ ঘিরে কঠোর নিরাপত্তা-বেষ্টনী তৈরি করা হয়।\r\nর্যাব কর্মকর্তারা বলেন, মঙ্গলবার রাত ১০টায় শায়খ আবদুর রহমানের খোঁজে তারা পুরো টিলাগড় এলাকা তল্লাশি শুরু করেন। ঢাকার বায়তুল মোকাররম থেকে হাফেজ মাহমুদকে গ্রেপ্তারের পর তার মোবাইল ফোনে শায়খ রহমান ফোন করেন। র্যাব কর্মকর্তারা মোবাইল ফোনের নম্বরটি নিয়ে নিশ্চিত হন একই ফোনে একাধিকবার কথোপকথন হয়েছে। ফোনটি শায়খ রহমানের বলে হাফেজ র্যাবকে জানালেও শায়খের অবস্থান সম্পর্কে কোনো কিছু জানাতে তিনি অস্বীকার করেন। এরপর র্যাব কর্মকর্তারা মোবাইলের নম্বর ধরে নিশ্চিত হন, সিলেট শহরের এমসি কলেজের পাশের একটি টাওয়ার থেকে মোবাইলটি সংযোগ পেয়েছে এবং একই ফ্রিকোয়েন্সি ব্যবহার করে বারবার কথা বলা হয়েছে। এর পরপরই তারা ওই টাওয়ারের চারদিকে তিন কিলোমিটার এলাকা ঘেরাও করে ফেলেন।\r\nমঙ্গলবার রাতেই শহরের টিলাগড় পয়েন্টের মোড় থেকে পূর্ব শাপলাবাগ পর্যন্ত পুরো এলাকায় মানুষের চলাচল বন্ধ করে দেওয়া হয়। বাড়ি বাড়ি তল্লাশির এক পর্যায়ে রাত পৌনে ১২টার দিকে র্যাব কর্মকর্তারা নিশ্চিত হন, এলাকার ২২ নম্বর বাড়িতে শায়খ আবদুর রহমান অথবা জেএমবির কোনো কর্মকর্তা অবস্থান করছেন। প্রথমে তারা মনে করেছিলেন, জেএমবির মজলিশে শূরার সদস্য সালাহউদ্দিন অবস্থান করছেন। তবে বাড়িটি ঘেরাও করার পরপরই তারা বুঝতে পারেন, বাড়ির ভেতর আবদুর রহমান ও তার পরিবারের লোকজন অবস্থান করছেন। এই অভিযানে অংশ নেওয়া র্যাব কর্মকর্তারা বিষয়টি র্যাবের মহাপরিচালককে জানানোর পরপরই পুরো এলাকায় ভারী অস্ত্রসহ র্যাব সদস্য মোতায়েন করা হয়। র্যাবের প্রধান কর্মকর্তারা ঢাকা থেকে ছুটে আসেন ঘটনাস্থলে।\r\nরাত ১২টার দিকে র্যাব কর্মকর্তারা ওই বাড়িতে ঢোকার চেষ্টা করলে ছুরি হাতে এক ব্যক্তি শাসিয়ে বলে, বাড়িতে ঢুকলে খারাপ হবে। এর পরই পুরো বাড়ির চারদিক ঘেরাও করে ভেতরে অবস্থান করা লোকজনকে বেরিয়ে আসার জন্য মাইকযোগে আহ্বান জানানো হয়। একই সঙ্গে আশপাশের সব বাড়ি থেকে লোকজনকে সরে যেতে বলা হয়। এক পর্যায়ে আবদুর রহমানকে আতÄসমর্পণের আহ্বান জানালে তিনি হুমকি দিয়ে বলেন, কোনো কাফেরের কাছে তিনি আতÄসমর্পণ করবেন না। বাড়াবাড়ি করলে বোমা হামলার হুমকি দেওয়া হয়। এভাবে ভোর পৌনে ৬টা পর্যন্ত র্যাব কর্মকর্তারা আবদুর রহমানকে আতÄসমর্পণের আহ্বান জানাতে থাকেন। প্রথমে বাড়ির ভেতর থেকে উচ্চৈঃস্বরে রাত সোয়া ২টায় বক্তৃতা করেন আবদুর রহমান। দ্বিতীয় দফায় পৌনে ৬টা থেকে সাড়ে ৬টা পর্যন্ত বক্তব্য রাখেন। র্যাব ও প্রশাসনের কর্মকর্তারা তাকে এভাবে সকাল পর্যন্ত বারবার আতÄসমর্পণের আহ্বান জানাতে থাকেন। কিন্তু আবদুর রহমান বরাবরই অনড় থাকেন। এ অবস্থায় সকাল ৯টা ৭ মিনিটে বাড়ির ভেতর থেকে পরপর কয়েকটি বিস্ফোরণের শব্দ পাওয়া যায়। এর পরপরই পুরো বাড়ি নিস্তব্ধ হয়ে যায়।\r\nপ্রতক্ষ্যদর্শীরা জানান, টানা ২ ঘণ্টা কোনো সাড়াশব্দ না পেয়ে র্যাব কর্মকর্তারা মনে করছিলেন, আবদুর রহমান ও তার পরিবার হয়তো আতÄহত্যা করেছেন। সে সময় থেকে থেকে শুধু একটি শিশুর কান্নার শব্দ শোনা গেছে। আবদুর রহমানকে জব্দ করার কৌশল হিসেবে বাড়ির বিদ্যুত্ ও গ্যাস সংযোগ বিচ্ছিন্ন করে দেওয়া হয়।\r\nগতকাল বেলা সাড়ে ১২টার দিকে নিজেকে আবদুল্লাহ বলে পরিচয় দিয়ে এক ব্যক্তি বাড়ির ছাদে উঠে বোমা হামলার ভয় দেখায়। র্যাব সদস্যরা এ সময় চারদিক থেকে কয়েক রাউন্ড কাঁদানে গ্যাস ছুড়লে সে নিচে নেমে যায়। এর কিছুক্ষণ পর একে একে বাড়ির ভেতর থেকে বেরিয়ে আসেন আবদুর রহমানের স্ত্রী আয়শা রহমান রূপা, মেয়ে আফিফা রহমান, ছেলে ফুয়াদ (১৫), আহমদ (৮), শায়খ রহমানের এক অনুসারীর স্ত্রী ও ১০ বছরের একটি কাজের মেয়ে এবং প্রথম তিন নারীর কোলে এক বছরেরও কম বয়সী তিন শিশু।\r\nপরিবারের সদস্যরা যা বলেন: সূর্ঘ্যদীঘল বাড়ি থেকে বেরিয়ে আসার পর আবদুর রহমান পরিবারের সদস্যদের সবাইকে কড়া নিরাপত্তায় র্যাব-৯ কার্যালয়ে নেওয়া হয়। তবে বাড়ি থেকে বের হওয়ার পথেই উপস্থিত সাংবাদিকরা তাদের জিজ্ঞাসাবাদ করে। বোরকা পরা এই নারীরা কোনো কথা বলতে চাননি। তবে র্যাব কর্মকর্তাদের জিজ্ঞাসাবাদে তারা বলেছেন, আবদুর রহমান ও তার তিন সহযোগী বাড়ির ভেতরে অবস্থান করছেন। ছেলে ফুয়াদ জানায়, বাড়ির ভেতরে এক বস্তা বিস্ফোরক রয়েছে। তার বাবা মরে যাবেন, তবু আতÄসমর্পণ করবেন না।\r\nএক পর্যায়ে বাড়ির ভেতরে একের পর এক কাঁদানে গ্যাসের শেল নিক্ষেপের কারণে ভেতর থেকে বেরিয়ে আসা পরিবারের সদস্যদের পানি দিয়ে চোখ ধুইয়ে আবার বাড়িটির কাছাকাছি নিয়ে যাওয়া হয়। সেখানে তারা আবদুর রহমানকে উদ্দেশ করে আতÄসমর্পণের অনুরোধ জানান। তাতেও আবদুর রহমান রাজি না হওয়ায় পরিবারের সদস্যদের র্যাব কার্যালয়ে নিয়ে যাওয়া হয়। রহমান পরিবারের সদস্যদের সঙ্গে কোনো সাংবাদিক আর কোনো কথা বলতে পারেননি।\r\nবাড়িতে পানি ছিটায় দমকল: আবদুর রহমানের পরিবারের সদস্যরা বাড়ি থেকে বের হওয়ার পরপরই দমকল বাহিনী দুই পাশ থেকের বাড়ির ভেতরে দীর্ঘক্ষণ পানি ছোড়ে। দমকলের দুটি ইউনিট পাশের একটি পুকুরে পাম্প বসিয়ে সেখান থেকে পানি তুলে কিছুক্ষণ পরপরই পুরো বাড়িটি ভিজিয়ে দিতে থাকে। র্যাব কর্মকর্তারা বলেন, বাড়িতে যে বিস্ফোরকের মজুদ আছে তা নষ্ট করে দেওয়ার জন্য এভাবে পানি ছিটানো হয়। পাশাপাশি র্যাব ও পুলিশ বাড়ির তিন দিক থেকে কাঁদানে গ্যাস নিক্ষেপ করতে থাকে। সারা দিনে ওই বাড়িতে অর্ধশত কাঁদানে গ্যাসের শেল ছোড়া হয় বলে পুলিশ ও র্যাব সদস্যরা জানান। স্থানীয় মসজিদের ইমামকে এনে শায়খকে বোঝানোর চেষ্টা করা হয়। তাতে তিনি কোনো শব্দ করেননি।\r\nআতÄসমর্পণের চূড়ান্ত আহ্বান: গতকাল সন্ধ্যা ৭টায় সিলেটের জেলা প্রশাসক এম ফয়সল আলম মাইকযোগে আবদুর রহমানকে আতÄসমর্পণের আবারও আহ্বান জানিয়ে বলেন, ‘শায়খ রহমান সাহেব, আপনাকে আর কোনো সুযোগ দেওয়া হবে না। আমরা সর্বশেষ সুযোগ দিয়েছিলাম। আপনি কোনো কথা বলেননি। আমাদের এই আহ্বান যদি শুনতে পান তাহলে বাইরে এসে আপনি কিছু বলুন। আপনার স্ত্রী ও সন্তানরা নিরাপদে আছে। তাদের ভালো চাইলে আমাদের আহ্বানে সাড়া দিন।’ এর আগে বেলা সোয়া ২টা দিকে র্যাব কর্মকর্তারা মাইকে বাড়ির ভেতরের বাসিন্দাদের উদ্দেশে সম্মানের সঙ্গে আতÄসমর্পণের অনুরোধ জানান।\r\nউত্সুক মানুষের ঢল: শায়খ রহমানকে ঘিরে ফেলার খবর পেয়ে রাত থেকেই হাজার হাজার উত্সুক জনতা ‘সূর্ঘ্যদীঘল বাড়ি’র আশপাশের এলাকায় অবস্থান নেয়। ওই বাড়িতে অভিযানের আগেই র্যাব পাশের লামাপাড়া, হাতিমবাগ, বোরহানবাগ, গোলাপবাগ, সবুজবাগ, শিবগঞ্জ, উপশহর সোনারপাড়া, সেনপাড়া, মজুমদারপাড়া, লাকগিপাড়া, গোলাপটিলা, শাপলাবাগ, রাজপাড়া ও বটেরতল এলাকার বাড়িঘরে ব্যাপক তল্লাশি চালায়। এ সময় কেউ গ্রেপ্তার না হলেও র্যাবের সাঁড়াশি অভিযান নিয়ে মানুষের মনে ব্যাপক আগ্রহের সৃষ্টি হয়। মুহূতের্র মধ্যেই অভিযানের খবর ছড়িয়ে পড়তে থাকে এবং মানুষের স্রোত সূর্ঘ্যদীঘল বাড়ির দিকে আসতে থাকে।\r\nতবে গোলযোগের আশঙ্কায় আইনশৃঙ্খলা রক্ষাকারী বাহিনী উত্সুক লোকদের ওই এলাকার কাছে ঘেঁষতে দেয়নি। মোড়ে মোড়ে র্যাব-বিডিআর-পুলিশ মোতায়েন করে মানুষের চলাচল নিয়ন্ত্রণ করা হয়। \r\n\r\n\r\nযেভাবে অভিযান এগুচ্ছে\r\nl\tমঙ্গলবার দুপুর: ঢাকা থেকে র্যাবের একটি দল সিলেটে পৌঁছায়\r\nl\tরাত ১০টা: টিলাগড় এলাকায় তল্লাশি শুরু\r\nl\tরাত ১২টা: পূর্ব শাপলাবাগের এক বাড়ি চিহ্নিত\r\nl\tরাত পৌনে ১টা: ওই বাড়ির লোকজনকে বেরিয়ে আসার আহ্বান \r\n l রাত সোয়া ২টা: বাড়ির ভেতর থেকে আবদুর রহমানের বক্তৃতা\r\nl বুধবার সকাল ৮.২০টা: বাড়ির বিদ্যুত্ সংযোগ বিচ্ছিন্ন\r\nl\tসকাল ৯টা: গ্যাস সংযোগ বিচ্ছিন্ন \r\nl\tসকাল ৯.০৭টা: বাড়ির ভেতরে প্রথম বিস্ফোরণের শব্দ \r\nl\tদুপুর পৌনে ১টা: রহমান পরিবারের ৯ সদস্যের আতÄসমর্পণ\r\nl\tরাত পৌনে ৯টা: পুরো বাড়িতে বোমা পেতে রাখার বিষয়টি জানা যায়\r\n\r\n১২ ঘÄ»া নিস্নুপ শায়খ\r\nনিজস্ব প্রতিবেদক\r\nসিলেটের জঙ্গি আস্তানা সূর্ঘ্যদীঘল বাড়িতে আবদুর রহমান ও তার দুই সহযোগী অবস্থান করলেও ১২ ঘণ্টা তাদের কোনো সাড়া-শব্দ নেই। র্যাব কর্মকর্তারা বলেছেন, আবদুর রহমানের দেওয়া তথ্য অনুযায়ী ওই বাড়ির মধ্যে আবদুর রহমান, তার সহযোগী হূদয় ও কিশোর হানিফ রয়েছে। এদের মধ্যে হানিফ বাড়ির গৃহপরিচারকের কাজ করে।\r\nহূদয় আবদুর রহমানের সহযোগী। বাড়ি থেকে বেরিয়ে আসা আবদুর রহমানের কন্যা ও স্ত্রী র্যাবের কাছে বলেছে, এই বাড়ির ভেতর তিন বস্তা বিস্ফোরক রয়েছে।\r\nর্যাব কর্মকর্তারা বলেন, গতকাল বুধবার দুপুরে বাড়ির ভেতর থেকে পরপর দুটি বোমা বিস্ফোরণের পর র্যাব কর্মকর্তারা মনে করেছিলেন বাড়ির ভেতর থাকা সবাই আতÄহত্যা করেছে। কিন্তু কিছুক্ষণ পর আবদুর রহমানের স্ত্রী জানতে পারেন আবদুর রহমান ও তার দুই সহযোগী অন্য কক্ষে রয়েছেন এবং ওই কক্ষে বিস্ফোরক রয়েছে।\r\nর্যাব কর্মকর্তারা রাত ৯টায় ওপর থেকে ছাদ কেটে ওই কক্ষের ভেতর আলো ফেলে দেখতে পান, ভেতরেই একটি লেপের নিচে বিস্ফোরক আছে। এর সঙ্গে লম্বা তার দিয়ে পুরো ঘরের ভেতর সংযোগ দেওয়া আছে। তবে বাইরে থেকে আলো ফেলার পর ভেতরে প্রথম দফা কাউকে দেখা যায়নি। পরে আরেকবার চেষ্টার পর কাজের ছেলে হানিফকে দেখা যায়। বিস্ফোরকের কারণে র্যাব কর্মকর্তারা সেখানে প্রবেশ করতে পারছেন না বলে র্যাবের অতিরিক্ত মহাপরিচালক কর্নেল মাহবুবুর রহমান মোল্লা জানান।\r\nর্যাব কর্মকর্তারা বলেন, আবদুর রহমান বাড়ির ঠিক কোন স্থানে অবস্থান করছেন তা ওপর থেকে বোঝা যাচ্ছে না। এ রিপোর্ট লেখা পর্যন্ত সেখানে এই অবস্থা ছিল।\r\n","status":true,"publishDate":{"$date":{"$numberLong":"1141236000000"}},"createdAt":{"$date":{"$numberLong":"1748867187181"}},"__v":{"$numberInt":"0"}}
{"_id":{"$oid":"683d9a9d082f1e9564eb61e6"},"image":"image-1748867741722.webp","title":"জঙ্গি রহমানের অসহায় আত্মসমর্পণ","description":"রক্তপাত ছাড়াই ৩৩ ঘণ্টার রুদ্ধশ্বাস অভিযানের অবসান q ১০ দিনের \r\nরিমান্ডে নিয়ে জিজ্ঞাসাবাদের জন্য ঢাকায় আনা হয়েছে\r\nকামরুল হাসান ও ইকরামুল কবির, সিলেট থেকে\r\nআগের দিনই তিনি জোর গলায় বলেছিলেন, ‘জিহাদ করব, শহীদ হব, তবু আতÄসমর্পণ করব না।’ তার কাছে এই শিক্ষা পেয়ে ইতিমধ্যে দেশের বিভিন্ন স্থানে বিস্ফোরণ ঘটিয়ে চার শিষ্য আতÄাহুতি দিয়েছে। কিন্তু নিজের বেলায় শায়খ আবদুর রহমান আতÄাহুতির ঘোষণা ২৪ ঘণ্টাও রক্ষা করতে পারেননি। জোর করে ঘরে ঢুকে গ্রেপ্তারের ব্যাপারে র্যাব ও পুলিশের হুমকির মুখে নতি স্বীকার করে অসহায়ের মতো আতÄসমর্পণ করেছেন দেশে বোমা সন্ত্রাসের অন্যতম হোতা জঙ্গি নেতা শায়খ আবদুর রহমান।\r\nনিষ্িরÑএঘাষিত ইসলামি জব্দি সংগঠন জামাআতুল মুজাহিদিন বাংলাএদএশর (জৈমৈবি) আমির ও তাল্ফিঙ্গক পণ্ঠধান ৈই আবদুর রহমান। বৈামা মৈএর অসহায় মানুষ হতঞ্ঝার মাধঞ্ঝএম দৈএশ ইসলামি শাসনবঞ্ঝব’র্া পণ্ঠবতট্টএনর নাএম জব্দি সংগঠন গএড় তুএল দৈশবঞ্ঝাপী রৈ নৈটওয়াকট্ট ছড়িএয় দিএয়এছন তিনি। সিএলট শহএরর প…বট্ট পণ্ঠাএস্ত টিলাগড় লৈাকায় রঞ্ঝাব, পুলিশ, বিডিআরসহ আইনশন্েখলা বাহিনীর হাজাএরা সদএসঞ্ঝর রূ্রÑশঙ্কাস অভিযাএনর ৩৩ ঘÄ»ার মা¼ায় আ’¦ানা ছৈএড় বৈরিএয় ৈএস গতকাল বহে’›তিবার সকাল সৈায়া ৭টায় দুই সহএযাগীসহ আবদুর রহমান ধরা দৈন।\r\nসঙ্গে সঙ্গে তাদের গ্রেপ্তার করে কিছুক্ষণের মধ্যে আদালতে হাজির করে ১০ দিনের রিমান্ডে নেওয়া হয় এবং সড়কপথে বিকালে ঢাকার উত্তরায় র্যাব-১-এর কার্যালয়ে আনা হয়। তার সঙ্গে ধরা দেওয়া দুই সহযোগী হলো আবদুল আজিজ ওরফে হানিফ (১৪) ও হূদয় চৌধুরী (৩০)। এর আগে গত বুধবার আবদুর রহমান পরিবারের নারী-শিশুসহ ৯ জন আতÄসমর্পণ করেন।\r\nমিথ্যা বলে আতঙ্ক ছড়ান রহমান: গ্রেপ্তার এড়াতে শায়খ আবদুর রহমান নিজের গায়ে বোমা বেঁধে আতÄহত্যা করবেন বলে হুমকি দিলেও শেষ পর্যন্ত নতি স্বীকার করেন। এমনকি পুরো বাড়ি বোমা মেরে উড়িয়ে দেওয়া হবে বলে যে হুমকি দেওয়া হয়েছিল তাও ছিল নিছক ভয় দেখানো। কারণ, পরে ওই বাড়ি থেকে একটি হাতবোমা, ১০টি ডেটোনেটর ও ১২টি পাওয়ার জেল ছাড়া সে রকম ভয়ঙ্কর কোনো বিস্ফোরক মেলেনি। ফলে কোনো রকম রক্তপাত ছাড়াই গতকাল সকাল সোয়া ৭টায় শেষ হয় দেশব্যাপী আলোচিত ও রুদ্ধশ্বাস এ অভিযান। অভিযানের পর টিলাগড়ের পূর্ব শাপলাবাগের ওই জঙ্গি আস্তানাটি পুলিশ সিল করে দেয়।\r\nআতÄসমর্পণের পর আবদুর রহমান ও তার সহযোগীদের গ্রেপ্তার করা হয়। আগের দিন গ্রেপ্তার করা শায়খের পরিবারের সবাইকে নিয়ে গতকাল সকালেই সিলেট ছেড়ে আসেন র্যাব কর্মকর্তারা। আগে-পিছে পুলিশ ও র্যাবের কড়া পাহারায় তাদের ঢাকায় পাঠানো হয়। এর আগে তাদের সবাইকে সিলেট ম্যাজিস্ট্রেট আদালতে হাজির করে ১০ দিনের রিমান্ডে নিয়ে আসে র্যাব। বেলা ৩টার দিকে আবদুর রহমানকে নিয়ে ঢাকার উত্তরার কার্যালয়ে পৌঁছান র্যাব কর্মকর্তারা।\r\nআবদুর রহমান ধরা দেওয়ার পর র্যাবের মহাপরিচালক আবদুল আজিজ সরকার প্রথম আলোকে বলেন, আমরা এমন একটি দিনের জন্য অপেক্ষায় ছিলাম। তিনি এ সফল অভিযানের জন্য দেশবাসীকে ধন্যবাদ জানান।\r\nর্যাব কর্মকর্তারা বলেন, গ্রেপ্তার এড়াতে আবদুর রহমানের স্ত্রী ও ছেলে তাদের ধোঁকা দেয়। আবদুর রহমান বাড়ির ভেতরে তিন বস্তা বিস্ফোরক নিয়ে বসে আছেন এবং তা বিস্ফোরিত হলে পুরো বাড়ি উড়ে যাবে¦রহমানের পরিবারের সদস্যরা র্যাবকে এ তথ্য জানানোর কারণেই তারা বাড়িতে ঢোকা থেকে বিরত থাকেন। অভিযানের পর দেখা যায়, লেপ-তোশকের ওপর তার বিছিয়ে ঘরের ভেতর বোমা পেতে রাখার পরিবেশ তৈরি করে সবাইকে ধোঁকা দেওয়া হয়।\r\nবাড়িতে ঢোকার পরিকল্পনা: র্যাব কর্মকর্তারা জানান, বুধবার রাত ১১টায় অভিযানে বিরতি দেওয়ার পর র্যাব ও পুলিশ কর্মকর্তারা বৈঠকে বসে গ্রেপ্তার অভিযানের ছক কষেন। তাদের পরিকল্পনা মতো ঢাকা থেকে ডেকে আনা হয় র্যাবের বোমা ইউনিটের প্রধান ক্যাপ্টেন সাইদুরকে। এর আগে শায়খের বাড়ির বাসার শোবার ঘরের ছাদ ফুটো করে সেখান দিয়ে ভিডিও ক্যামেরা ঢুকিয়ে ভেতরের দৃশ্য ধারণ করা হয়। এতে দেখা যায়, রাতের বেলা শায়খ রহমান বাসার ভেতরে হাঁটাহাঁটি করছেন। তার দুই সহযোগী ঘরের ভেতর বসে আছেন। র্যাব কর্মকর্তারা বারবার ভিডিও দেখে নিশ্চিত হন, ভেতরে বোমার তেমন কোনো আলামত নেই। এমনকি দরজার সঙ্গে যে তার লাগানো রয়েছে তা শেষ প্রান্তে খোলা আছে। দরজার পাশে রাখা ব্যাগের ভেতরেও কিছু নেই। এভাবে রাত শেষে ফজরের আজানের পর র্যাব কর্মকর্তারা লক্ষ্য করেন, শায়খ নামাজ পড়ে মেঝেতে বসে আছেন। র্যাব সদস্যরা তাকে আতÄসমর্পণের জন্য হ্যান্ডমাইক দিয়ে আহ্বান জানান। কিন্তু কোনো সাড়া না পাওয়ায় ঘরের ভেতরে দমকলের (ফায়ার সার্ভিস) পাইপ দিয়ে বিপুল পরিমাণ পানি ছিটানো হয়। কয়েকবার পানি ছিটানোর পর খুব জোরো দরজা খোলার শব্দ পাওয়া যায়। এরপর সবকিছু নীরব হয়ে পড়ে।\r\nবাড়ির উত্তর দিকের বারান্দায় আসেন রহমান: ‘সূর্ঘ্যদীঘল বাড়ী’ নামের এ বাড়ির উত্তর দিকে ফাঁকা জমি। সেদিকে একটি বারান্দা আছে। সেই বারান্দা দিয়েই গতকাল সকালে চলে আবদুর রহমান ও র্যাব কর্মকর্তাদের মধ্যে আতÄসমর্পণের কথোপকথন। এর আগে রহমান একবার বাড়ির সামনের দিকের বারান্দায় এসে চলে যান। সিলেটের জেলা প্রশাসক ফয়সল আলম ও র্যাব ব্যাটালিয়ন ৯-এর অধিনায়ক লে. কর্নেল নূরুল মোমিন মাইকে তাকে আতÄসমর্পণের প্রস্তাব দেন। বারবার প্রস্তাব দেওয়ার পরও বাড়ির ভেতর থেকে কোনো সাড়া পাওয়া যাচ্ছিল না।\r\nরাবের মহাপরিচালক আবদুল আজিজ সরকার এরপর টেলিফোনে ঊর্ধ্বতন কর্মকর্তাদের সঙ্গে কথা বলেন। ওপর থেকে নির্দেশ পাওয়ার পর সবাইকে অভিযানের জন্য প্রস্তুত হতে বলেন তিনি। আজিজ সরকার নিজে বাড়ির দরজার সামনে এসে চিত্কার করে বলেন, ‘সবাই প্রস্তুত হও, আমরা বাড়ির ভেতরে প্রবেশ করব।’ ঠিক এ সময় বাড়ির উত্তর দিক থেকে র্যাবের একজন সেপাই এসে জানান, রহমান তার দুই সহযোগী নিয়ে বারান্দায় দাঁড়িয়ে আছে। তিনি কথা বলতে চান। র্যাব কর্মকর্তারা সেখানে গেলে আবদুর রহমান জানান, তিনি কথা বলতে চান। তিনি বলেন, ‘গতকাল বলেছিলাম, আজ কথা বলব। সেই কথা বলতে এসেছি।’ এরপর শুরু হয় আতÄসমর্পণের কথাবার্তা।\r\nআতÄসমর্পণের প্রস্তাব: সকাল সোয়া ৬টার দিকে জেলা প্রশাসক ও র্যাব কর্মকর্তারা বাড়ির উত্তর দিকের জানালার কাছে গিয়ে হ্যান্ডমাইকে বলেন, ‘আপনার সঙ্গে আমরা কথা বলব। আপনি বেরিয়ে আসুন। আপনার কোনো ক্ষতি হবে না। তা ছাড়া আপনি দেখছেন, চারদিকে ঘেরাও করা হয়েছে। আপনার বেরিয়ে যাওয়ার কোনো পথ নেই।’\r\nজবাবে আবদুর রহমান বলেন, ‘আপনাদের আমি বিশ্বাস করি না। আপনারা আমার ওজুর পানি, খাবার পানি বন্ধ করে দিয়েছেন। বিদ্যুত্ বন্ধ করে দিয়েছেন। এরপর আমাকে গ্রেপ্তার করে আপনারা সানির মতো মিডিয়ার সামনে হাজির করে বলাবেন, আমি ভুল করেছি। এ জন্য আমি আগে মিডিয়ার সঙ্গে কথা বলতে চাই।’\r\nজেলা প্রশাসক বলেন, ‘আমরা বারবার বলছি, স্বেচ্ছায় আতÄসমর্পণ করুন। তারপর সব কথা শুনব। আপনি খালি গায়ে বের হয়ে আসুন। অথবা দেখান আপনার শরীরে কিছু নেই।’\r\nআবদুর রহমান বলেন, ‘সেটা সম্ভব নয়।’\r\nএ সময় র্যাবের মহাপরিচালক ক্ষিপ্ত হয়ে বলেন, ‘এত কথা বলার দরকার নেই। আমরা আমাদের কাজ করব।’\r\nজেলা প্রশাসক তার পরও আবদুর রহমানের উদ্দেশে বলেন, ‘আমরা দেখতে চাই আপনি বিপদমুক্ত। আপনি আসুন, আমরা আপনাকে মিডিয়ার সামনে হাজির করব। এখানে সব মিডিয়ার লোকজনই আছে।’\r\nএ পর্যায়ে আবদুর রহমান বলেন, ‘আমি বাইরে এলে আপনারা আমাকে গ্রেপ্তার করবেন। মিডিয়ার সঙ্গে কথা বলতে দেবেন না।’\r\nএ সময় মাইকে তাকে হুমকি দিয়ে বলা হয়, তা হলে অভিযান শুরু হবে। এ বক্তব্যের পর আবদুর রহমান তার দুই সহযোগীর সঙ্গে কানে কানে কিছু কথা বলে সবার উদ্দেশে বলেন, ‘ঠিক আছে, আমার আসছি।’\r\nবেরিয়ে এলেন রহমান: সকাল সোয়া ৭টা। সূযের্র আলোয় চারদিকে সব ঝলমল করছে। আশপাশে বাড়িঘরের ছাদে এলাকাবাসীর ভিড়। র্যাবের কড়া পাহারার কারণে রাস্তায় তেমন কোনো লোকজন নেই। ঠিক এ অবস্থায় সামনের দিকে দরজা খোলে শায়খের সহযোগী হানিফ। শায়খ রহমানসহ তিনজনই গায়ের কাপড় তুলে দেখান তাদের শরীরে কিছু নেই। র্যাব কর্মকর্তারা তা দেখে নিশ্চিত হয়ে তাদের এগিয়ে আসার আহ্বান জানান। বাইরে বেরিয়ে আসেন সারা দেশে মূর্তিমান আতঙ্ক জঙ্গি নেতা শায়খ আবদুর রহমান। এ সময় তার মাথায় ছিল লাল-সাদা চেকের একটি রুমাল আর পরনে ধূসর রঙের পাঞ্জাবি।\r\nশায়খ রহমান দরজা দিয়ে মুখ বাড়িয়ে বলেন, ‘কোথায় মিডিয়া? আমি যাব না। আগে মিডিয়ার সঙ্গে কথা বলব।’ কিন্তু র্যাব কর্মকর্তারা তাকে সে সুযোগ দেননি। দ্রুত তাকে আটক করে বাড়ির গাড়িবারান্দা থেকে রাস্তায় নিয়ে আসেন।\r\nগ্রেপ্তার করা হলো রহমানকে: সাংবাদিকরা শায়খের কাছে কোনো কিছু জানতে চাওয়ার আগে দ্রুত তাকে তুলে নিয়ে যাওয়া হয় রাস্তায় দাঁড় করিয়ে রাখা র্যাবের গাড়িতে। এর আগে আতÄসমর্পণের পরপরই সহযোগীসহ শায়খের হাতে হাতকড়া পরিয়ে দেন র্যাব সদস্যরা। শক্ত হাতকড়া ধরে রাখেন তিনজন। গাড়িতে তুলে নেওয়ার সঙ্গে সঙ্গে সেটি ছুটে বেরিয়ে যায় তামাবিল সড়কে অবস্থিত র্যাব-৯ কার্যালয়ের দিকে।\r\nকথা বলতে পারেননি রহমান:\r\n আতÄসমর্পণের জন্য শায়খ আবদুর রহমানের কথা ছিল সাংবাদমাধ্যমের সঙ্গে কথা বলা। কিন্তু র্যাব কর্মকর্তারা তাকে কারো সঙ্গে কথা বলার সুযোগ দেননি। এ ব্যাপারে জানতে চাইলে র্যাবের মহাপরিচালক বলেন, ঢাকায় গেলে পরে পরিস্থিতি বুঝে দেখা যাবে।\r\nঢাকায় পাঠানো: \r\nটিলাগড় আস্তানা থেকে শায়খ ও তার দুই সহযোগীকে গ্রেপ্তারের পর তাদের নিয়ে আসা হয় ইসলামপুরের র্যাব ৯-এর কার্যালয়ে। সেখানে এর আগের দিন আতÄসমর্পণের পর গ্রেপ্তার হওয়া শায়খের পরিবারের সদস্যরাও ছিলেন। সকালে সেখানে আসার পর শুরু হয় এদের ঢাকায় নিয়ে আসার আয়োজন। র্যাব কর্মকর্তারা বেলা সাড়ে ১০টার দিকে শায়খকে নিয়ে আগে-পিছনে কড়া পাহারা রেখে যাত্রা শুরু করেন। এ সময় আবদুর রহমানকে একটি জিপে তোলা হয়, পরিবারের বাকি সবাইকে তোলা হয় অন্য একটি মাইক্রোবাসে। সিলেট শহরেই ম্যাজিস্ট্রেট আদালতে নিয়ে তাদের রিমান্ড মঞ্জুর করানোর পর ১০-১২টি গাড়ির বহর নিয়ে র্যাব-পুলিশের দল ঢাকার উদ্দেশে রওয়ানা হয়।\r\nর্যাব কর্মকর্তারা জানান, পথে মৌলভীবাজার, হবিগঞ্জ, ব্রাহ্মণবাড়িয়া, কিশোরগঞ্জ, নরসিংদী ও নারায়ণগঞ্জ জেলাকে নিরাপত্তা দেওয়ার নির্দেশ দেওয়া হয়েছিল। তাই মহাসড়কে এই গাড়ির বহর চলাচলের সময় অন্য যানচলাচল বন্ধ রাখা হয়। এ সময় বিভিন্ন স্থানে মহাসড়কের দুই পাশে উত্সুক জনতা আবদুর রহমানকে একনজর দেখার জন্য ভিড় করে। তাদের অনেকে রহমানের শাস্তি দাবি করে স্লোগানও দেয়।\r\nগাড়িবহরে ছিলেন এমন একটি সূত্রে জানা যায়, হবিগঞ্জ জেলা ছেড়ে ব্রাহ্মণবাড়িয়া জেলার সীমানায় ঢোকার সময় গাড়িবহর থামিয়ে দ্রুত শায়খ আবদুর রহমানকে এক গাড়ি থেকে নামিয়ে অন্য গাড়িতে তোলা হয়। এটা করা হয় মূলত নিরাপত্তার জন্য।\r\nথানায় মামলা, রিমান্ড: আবদুর রহমানকে গ্রেপ্তারের পর তার বাড়ি থেকে বিস্ফোরক উদ্ধারের ঘটনায় কোতোয়ালি থানায় মামলা হয়। গতকাল সেই মামলায় তাকেসহ ১২ জনকে গ্রেপ্তার দেখিয়ে আদালত থেকে ১০ দিনের রিমান্ডে নেওয়া হয়। র্যাবের মহাপরিচালক প্রথম আলোকে বলেন, এদের যৌথ জিজ্ঞাসাবাদ সেলে (জেআইসি) জিজ্ঞাসাবাদ করা হবে।\r\nআদালতে রহমানের পক্ষে কেউ নেই: আবদুর রহমানের পক্ষে সিলেটের কোনো আইনজীবী দাঁড়াতে রাজি হননি। গতকাল সকালে আবদুর রহমানসহ গ্রেপ্তার করা সবাইকে ম্যাজিস্ট্রেট এরশাদুল হকের আদালতে হাজির করে রিমান্ডের আবেদন জানানো হয়। ম্যাজিস্ট্রেট আবদুর রহমানকে জিজ্ঞেস করেন এসব বোমা কে বানান। আবদুর রহমান জানান, তিনি নিজেই এসব বোমা তৈরি করেছেন। কেন এসব করতে গেলেন জানতে চাইলে তিনি ম্যাজিস্ট্রেটকে বলেন, জিহাদের জন্য বোমা তৈরি করেছি। জিহাদ না করলে আগামী প্রজন্ম দেশে ইসলাম কায়েমে সফল হবে না।\r\nরহমানের ছেলে সিলেটের স্কুলে পড়ে\r\n সিলেট আস্তানা গেড়ে জঙ্গি নেতা আবদুর রহমান স্থানীয় স্কুলে তার ছেলেকে ভর্তি করান। ছেলে রমজানুল ইসলাম সিলেটের সাদিপুরের একটি স্কুলে সপ্তম শ্রেণীর ছাত্র। জানুয়ারি মাসে তাকে সেখানে ভর্তি করা হয়। ভতির্র ঠিকানা হিসেবে পূর্ব শাপলাবাগের বাড়ির ঠিকানা দেওয়া হয়। গত ১৬ ফেব্রুয়ারি স্কুলের একটি প্রতিযোগিতায় সে আবৃত্তিতে প্রথম স্থান অধিকার করে। আবদুর রহমানের বাড়ি থেকে রমজানের বই-পুস্তক ও স্কুলের কাগজপত্র পুলিশ উদ্ধার করে।\r\nর্যাব কর্মকর্তারা বলেন, রমজানুল আবদুর রহমানের ছেলে নাবিলের ছোট। বুধবার দুপুরে সে তার মায়ের সঙ্গে বেরিয়ে এসে র্যাবের হাতে ধরা দেয়। \r\nসিডিতে আফগান যুদ্ধ\r\n আবদুর রহমানের বাড়ি থেকে শতাধিক ভিডিও সিডি উদ্ধার করা হয়েছে। র্যাব কর্মকর্তারা এসব সিডি নিয়ে যান। কয়েকটি সিডি নিয়ে দেখা যায়, এসবে আফগান যুদ্ধের ভিডিও চিত্র রয়েছে। জঙ্গিরা সাধারণ মানুষকে তাদের দলে ভেড়াতে এসব সিডি বিতরণ করত বলে জানা গেছে। \r\nহূদয় চৌধুরী ছদ্মনাম:\r\n আবদুর রহমানের জন্য পূর্ব শাপলাবাগের এ বাড়িটি ভাড়া নিয়েছিলেন হূদয় চৌধুরী নামের এক ব্যক্তি। জানা গেছে, এটা তার ছদ্মনাম। প্রকৃত নাম মুইজুল ইসলাম শান্ত। বাড়ি চাঁপাইনবাবগঞ্জের কানসাটে। তার বাড়ি থেকে ‘চৌধুরী এন্টারপ্রাইজ’ নামে একটি প্রতিষ্ঠানের ট্রেড লাইসেন্সও পাওয়া গেছে। গত ১৪ ফেব্রুয়ারি এই ট্রেড লাইসেন্সটি করা হয়েছে। এতে হূদয় চৌধুরীকে পাথর ও কয়লা ব্যবসায়ী হিসেবে উল্লেখ করা হয়েছে। ওই বাড়ি থেকে পাওয়া গেছে জঙ্গিদের ব্যবহার করা একটি মোটরসাইকেল। ঢাকার নম্বরে রেজিস্ট্রেশন করা মোটরসাইকেলটির ব্লু-বুক থেকে দেখা যায়, এর মালিক আবদুল্লাহ আব্বাস নামের এক ব্যক্তি। ঢাকার শেওড়াপাড়ার ঠিকানা রয়েছে মোটরসাইকেলের কাগজপত্রে। \r\n","status":true,"publishDate":{"$date":{"$numberLong":"1141322400000"}},"createdAt":{"$date":{"$numberLong":"1748867741724"}},"__v":{"$numberInt":"0"}}
{"_id":{"$oid":"683d9acc082f1e9564eb61ea"},"image":"image-1748867788476.webp","title":"জঙ্গি তত্পরতা সুসংগঠিত করার উদ্যোগ নিয়েছিলেন শায়খ","description":"নতুন ধরনের বোমা তৈরির গবেষণা ও অস্ত্র সংগ্রহের চেষ্টা ছিল\r\nকামরুল হাসান, ঢাকা ও ইকরামুল কবির, সিলেট\r\nজঙ্গি তত্পরতাকে আরো সংগঠিত করার জন্য সমপ্রতি উদ্যোগ নিয়েছিলেন শায়খ আবদুর রহমান। লক্ষ্যবস্তুতে হামলা করার জন্য নিষিদ্ধঘোষিত জঙ্গি সংগঠন জামাআতুল মুজাহিদিন বাংলাদেশ (জেএমবি) একটি শক্তিশালী সামরিক শাখা গঠন করা হয়েছিল। বোমা হামলা ছাড়াও নতুন নতুন বিস্ফোরক তৈরির ব্যাপারে গবেষণা করা এবং বিস্ফোরক কাজে লাগিয়ে এর সঙ্গে বিভিন্ন প্রযুক্তি যুক্ত করে বোমায় রূপান্তর করা ছিল সামরিক শাখার প্রধান কাজ। এ শাখা অস্ত্র সংগ্রহের চেষ্টাও করে। পুলিশ ও র্যাবের গোয়েন্দা সূত্রে এসব তথ্য জানা গেছে। \r\nগত বৃহস্পতিবার দেশের উত্তর-পূবের্র জেলা শহর সিলেটের টিলাগড় এলাকার একটি বাড়ি থেকে জেএমবির শীর্ষ নেতা শায়খ আবদুর রহমানকে ধরার পর ওই বাড়ি তল্লাশি করে গোয়েন্দারা জঙ্গি সংগঠনটি সম্পর্কে নানা তথ্য পেয়েছে। ওই বাড়ি থেকে জঙ্গি সংগঠনটির বিষয়ে গুরুত্বপূর্ণ কাগজপত্র উদ্ধার করা হয়। এর মধ্যে কিছু কাগজপত্র শায়খ আবদুর রহমানের হাতে লেখা বলে জানা গেছে।\r\nআতÄসমর্পণ করা জঙ্গি নেতা আবদুর রহমানের আপন ভাই আতাউর রহমান সানি ছিল সামরিক শাখার প্রধান। সামপ্রতিক সময়ে দেশব্যাপী বোমা হামলার সবই করেছে জেএমবির এ শাখাটি।   \r\nধরা পড়ার আগে আবদুর রহমান সিলেটের টিলাগড়ের পূর্ব শাপলাবাগের ‘সূর্ঘ্যদীঘল বাড়ী’ নামে একটি বাসায় থাকতেন। বৃহস্পতিবার ওই বাড়ি তল্লাশি করে পাওয়া যায় জেএমবির সামরিক শাখার অভিযান নির্দেশিকা বা ‘অপারেশন ম্যানুয়াল’। আবদুর রহমানের বাড়ির কাগজপত্রের ভেতরে এ সম্পর্কিত কাগজটি ছিল। জঙ্গি নেতা আবদুর রহমান নিজ হাতে এই নির্দেশিকা তৈরি করেন বলে এর আগে ধরা পড়া জেএমবির সদস্যরা যৌথ জিজ্ঞাসাবাদ সেলকে জানায়। \r\nঅভিযান নির্দেশিকায় বলা হয়, একটি কেন্দ্রীয় কমিটি জেএমবি পরিচালনা করবে। কেন্দ্রের অধীনে সামরিক আর বেসামরিক কাজের জন্য দুটি শাখা রয়েছে। দলের এহসারদের (আতেÄাত্সর্গকারী সার্বক্ষণিক নেতা-কর্মী) নিয়ে গঠিত হয় সামরিক শাখা। এর বাইরের লোকেরা বেসামরিক শাখার সদস্য। \r\nসামরিক শাখার বিবরণ কাঠামো সম্পর্কে কাগজপত্রে বলা হয়, এর ছয়টি বিভাগ বা ডিভিশন থাকবে। প্রতিটি বিভাগে একজন করে বিভাগীয় প্রধান ও তার সহযোগী থাকবে। এদের মধ্যে একজন সামরিক শাখাপ্রধানের দায়িত্ব পালন করবে। চারটি সেক্টরের সমন্বয়ে একটি বিভাগ গঠন করা হয়। সব সেক্টরে একজন করে সেক্টর-প্রধান আছে। সেক্টরগুলোর মধ্যে আছে অর্ডিন্যান্স, আক্রমণ, গোয়েন্দা ও মেডিকেল সেক্টর। এ ছাড়া সরাসরি সামরিক শাখার অধীনে রয়েছে মিডিয়া ও প্রশিক্ষণ সেক্টর। \r\nগোয়েন্দারা জানায়, তারা জানতে পেরেছে, অর্ডিন্যান্স সেক্টরে ইউনিট রয়েছে চারটি। বিস্ফোরক ইউনিট, ইলেকট্রনিকস ও ইলেকট্রিক টেকনোলজি ইউনিট, মেশিনগান ইউনিট ও সংরক্ষণ ইউনিট। এসব ইউনিটের কোনটি কী ধরনের কাজ করবে, তার একটি বিবরণও ওই কাগজে দেওয়া রয়েছে। \r\nজেএমবির কাগজপত্রে বলা হয়, বিস্ফোরক ইউনিটের প্রধান কাজ বিস্ফোরক তৈরি ও বহন করা। নতুন নতুন বিস্ফোরক তৈরির ব্যাপারে গবেষণা করা, বিস্ফোরক কাজে লাগিয়ে এর সঙ্গে বিভিন্ন প্রযুক্তি যুক্ত করে বোমায় রূপান্তর করা, বিভিন্ন ধরনের অস্ত্রের ব্যবস্থা করা এবং তৈরি বোমা সংরক্ষণ করা।\r\nআক্রমণ সেক্টরে আছে দুটি ইউনিট। একটি গেরিলা ইউনিট আর অপরটি ফেদায়ি (ধমের্র জন্য আতÄঘাতি) ইউনিট। লক্ষ্যবস্তুতে ঝটিকা আক্রমণ চালানোর কাজটি গেরিলা ইউনিটের। একটি বিভাগের দুই বা তার বেশি গেরিলা ইউনিট আছে বলে বলা হয়। ফেদায়ি শাখার কাজ হলো বড় ধরনের লক্ষ্যবস্তুতে হামলা চালানো। \r\nগোয়েন্দা সেক্টর তথ্য সংগ্রহের পাশাপাশি শত্রুর দুর্বল অবস্থান চিহ্নিত করার কাজ করে বলে জানা যায়। আক্রমণ-পরবর্তী বিবৃতি-বক্তৃতা প্রচারসহ গণসংযোগের সব কাজ হলো মিডিয়া সেক্টরের দায়িত্ব। \r\nজেএমবির অভিযান নির্দেশিকায় জঙ্গি সবাইকে প্রয়োজনীয় প্রশিক্ষণ দেওয়ার জন্য প্রশিক্ষণ সেক্টর এবং আহত সদস্যদের চিকিত্সার জন্য মেডিকেল সেক্টর গঠনের কথা বলা হয়েছে।\r\nনাম প্রকাশে অনিচ্ছুক গোয়েন্দাদের একজন বিস্ময় প্রকাশ করে বলেন, জঙ্গি এই নেতা ও তার সংগঠন বিশ্বের আর ১০টি সন্ত্রাসবাদী সংগঠনের আদলে তৈরি। ওই সূত্র স্বীকার করেন, এ দেশে যে এভাবে সংগঠন গড়ে তোলার মতো দক্ষ লোকজন আছে, সেটাই তাদের ধারণার বাইরে ছিল। \r\nজেএমবির অভিযান নির্দেশিকায় দেশের বিভিন্ন স্থানে আস্তানা (জঙ্গিদের কাছে ছদ্মনাম ‘হাইড’) তৈরি করতে বলা হয়। এক-একটি আস্তানায় দুজনের বেশি কারো প্রবেশে বিধিনিষেধ আরোপ করে বলা হয়, একজন ঘরের বাইরে গেলে অন্যজনের সঙ্গে যোগাযোগ রক্ষা করতে হবে। এ ছাড়া আস্তানায় প্রয়োজনীয় প্রতিরক্ষা সরঞ্জাম রাখতে হবে। আস্তানায় কারো নাম, ঠিকানা বা ছবি রাখা যাবে না। \r\nনির্দেশিকার ব্যক্তিগত সতর্কতা অধ্যায়ে মোবাইল ফোনে কথা বলার সময় কিছুতেই জায়গার নাম না বলার নির্দেশ দেওয়া হয়। সংগঠনের সব সদস্যকে ইন্টারনেট ব্যবহারে অভ্যস্ত হতে বলা হয়। চলাফেরার সময় কেউ তাদের ওপর লক্ষ্য করছে কি না, তা নজরদারি করা এবং এ জন্য সতর্কতা অবলম্বন করার নির্দেশ দেওয়া হয়েছে।\r\nগোয়েন্দারা জানায়, জেএমবি তার সদস্যরা যাতে সমাজে সহজেই মিশে যেতে পারে সে জন্য প্রত্যেককে ব্যবসা-বাণিজ্য করা ও পড়াশোনা চালিয়ে যাওয়ার পরামর্শ দিয়েছে। ওই নির্দেশিকায় বলা হয়, সবাইকে প্রাতিষ্ঠানিক পরিচয় তৈরি করতে হবে। \r\nজঙ্গি সংগঠনটি দেশজুড়ে নিজেদের নেটওয়ার্ক সম্পর্কেও নির্দেশিকায় বিস্তারিত উল্লেখ করেছে। এতে বলা হয়, দলের এহসাররা প্রতিটি বিভাগের দায়িত্বে থাকবে। সব সদস্যকে ছয়টি সমান ভাগে ভাগ করা হবে। বিভাগীয় প্রধানরা ধীরে ধীরে এসব সেক্টর তৈরি করবে। আর প্রতিটি সেক্টর সচল হওয়ার আগে কোনো আক্রমণ করা যাবে না।\r\nর্যাব ও পুলিশ কর্মকর্তারা জানান, তারা ‘সূর্ঘ্যদীঘল বাড়ী’ থেকে বিভিন্ন ইসলামি দলের একটি তালিকাও পেয়েছেন। ধারণা করা হচ্ছে, শায়খ আবদুর রহমান ওই সব দলের সঙ্গে যোগাযোগ রাখতেন। এ তালিকা পরীক্ষা করে দেখা হচ্ছে বলেও র্যাব জানিয়েছে।\r\n\r\n","status":true,"publishDate":{"$date":{"$numberLong":"1141408800000"}},"createdAt":{"$date":{"$numberLong":"1748867788478"}},"__v":{"$numberInt":"0"}}
{"_id":{"$oid":"683da50e082f1e9564eb6224"},"image":"image-1748870414947.webp","title":"নিজের বোমায় আহত হয়ে বন্দি বাংলা ভাই","description":"কামরুল হাসান ও নিয়ামুল কবীর সজল, ময়মনসিংহ থেকে\r\nদেশজুড়ে বোমা-সন্ত্রাসের হোতা নিষিদ্ধ জঙ্গি সংগঠন জামাআতুল মুজাহিদিন বাংলাদেশের (জেএমবি) দ্বিতীয় শীর্ষ নেতা ও আতঙ্ক ছড়িয়ে দেওয়া সন্ত্রাসী সিদ্দিকুল ইসলাম ওরফে বাংলা ভাইও শেষ পর্যন্ত ধরা পড়েছেন। সিলেটে জঙ্গি সংগঠনটির প্রধান শায়খ আবদুর রহমানের আতÄসমর্পণের মাত্র চার দিনের মধ্যে গতকাল সোমবার সকালে ময়মনসিংহের এক অজপাড়াগাঁয়ে বাংলা ভাইকে র্যাব গ্রেপ্তার করে। \r\nশায়খ আবদুর রহমানকে গ্রেপ্তার করতে র্যাব-পুলিশ ও বিডিআরের প্রায় হাজারখানেক সদস্যের ৩৩ ঘণ্টার রুদ্ধশ্বাস অভিযান চালাতে হলেও তার অপারেশনাল কমান্ডার বাংলা ভাই মাত্র সোয়া ২ ঘণ্টার অভিযানে ধরাশায়ী হয়েছেন। \r\nগতকাল সোমবার ভোর ৫টা থেকে সকাল সোয়া ৭টা পর্যন্ত এ অভিযান হয়েছে ময়মনসিংহ শহর থেকে ৩৮ কিলোমিটার পশ্চিমে মুক্তাগাছা উপজেলার রামপুর গ্রামে। এ সময় নিজের বিস্ফোরিত বোমায় বাংলা ভাই ও তার সহযোগী মারাতÄকভাবে আহত হন। পুরোপুরি উড়ে যায় তাদের আস্তানাটি। আহত বাংলা ভাইকে দুপুরে ময়মনসিংহ থেকে হেলিকপ্টারে করে ঢাকায় এনে ভর্তি করা হয় পিলখানায় বিডিআর হাসপাতালে। ময়মনসিংহ মেডিকেল কলেজ হাসপাতাল ও ঢাকায় বিডিআর হাসপাতালে একাধিক অস্ত্রোপচারে বাংলা ভাইয়ের পেট ও হাঁটু থেকে একাধিক স্প্লিন্টার বের করা হয়। তার সঙ্গী আহত মাসুদ ময়মনসিংহ মেডিকেল কলেজ হাসপাতালে চিকিত্সাধীন।\r\nঅভিযানে অংশ নেওয়া র্যাব সদস্যরা জানায়, বাংলা ভাইকে ঘিরে ফেলার এক পর্যায়ে টিনের ঘরটির ভেতর থেকে পরপর দুই রাউন্ড গুলি ছোড়া হয়। এতে র্যাবের সার্জেন্ট রফিক মাথায় গুলিবিদ্ধ হয়ে গুরুতর আহত হন। তাকে ঘটনাস্থল থেকে মুক্তাগাছায় আনা হয় এবং সেখান থেকে হেলিকপ্টারে ঢাকায় নিয়ে সম্মিলিত সামরিক হাসপাতালে ভর্তি করা হয়। \r\nএ অভিযানের আগে ময়মনসিংহ শহর থেকে বাংলা ভাইয়ের স্ত্রী ফাহমিদা, দেড় বছরের শিশু ছেলে সাদ ইবনে সিদ্দিক, শ্যালক ইমতিয়াজ ও শ্যালকের স্ত্রীকে র্যাব গ্রেপ্তার করে। অভিযানের সময় র্যাবকে একটিও গুলি ছুড়তে হয়নি।\r\nর্যাবের অতিরিক্ত মহাপরিচালক কর্নেল মাহবুবুর রহমান মোল্লা প্রথম আলোকে বলেন, অভিযানের সময় বাংলা ভাই তার নিজের বোমায় সহযোগীসহ আহত হন। বাংলা ভাইয়ের ছোড়া গুলিতে র্যাবের এক সদস্যও আহত হন। রামপুর গ্রাম থেকে বাড়ির মালিক চান মিয়ার বাবা নেওয়াজ আলীকে গ্রেপ্তার করেছে র্যাব। বাংলা ভাইকে গ্রেপ্তারের পর ময়মনসিংহ শহরের মানুষ উল্লাস প্রকাশ করে।\r\nঅভিযানের শুরু যেভাবে: র্যাব সূত্র জানায়, জেএমবির সামরিক শাখার প্রধান আতাউর রহমান সানি ও উত্তরাঞ্চলের নেতা আবদুল আউয়ালকে গত রোববার রাতে র্যাব-১ সদর দপ্তরে মুখোমুখি করা হয়। তাদের সবাইকে একসঙ্গে জিজ্ঞাসাবাদ করা হলে তারা র্যাবকে জানায়, সিলেটে অবস্থান করা আমানুল্লাহ বাংলা ভাইয়ের অবস্থান সম্পর্কে জানে। আমানুল্লাহ বাংলা ভাইয়ের প্রধান দেহরক্ষীর দায়িত্ব পালন করে। শায়খ আবদুর রহমানকে গ্রেপ্তারের পর ওই এলাকায় র্যাবের নজরদারি কমে যাবে মনে করে বাংলা ভাই সেখানে আস্তানা গড়ে তোলার জন্য আমানুল্লাহকে সিলেট পাঠায়। রাতের বেলা এ খবর পেয়ে ঢাকা থেকে আমানুল্লাহকে গ্রেপ্তারের নির্দেশ দেওয়া হয়। র্যাব-৯ এর সদস্যরা সিলেটের দক্ষিণ সুরমা এলাকা থেকে রোববার গভীর রাতে আমানুল্লাহকে গ্রেপ্তার করে। তাকে র্যাব-৯ কার্যালয়ে এনে জিজ্ঞাসাবাদের এক পর্যায়ে সে বাংলা ভাইয়ের অবস্থান সম্পর্কে তথ্য জানায়।\r\nর্যাব গোয়েন্দা বিভাগের প্রধান লে. কর্নেল গুলজার উদ্দিন আহমেদ প্রথম আলোকে বলেন, সিলেট থেকে তথ্য পাওয়ার পর ভোর রাতে তাদের ৪০ জনের একটি দল পাঁচটি গাড়ি নিয়ে ঢাকা থেকে ময়মনসিংহ আসে। সঙ্গে আনা হয় শায়খ আবদুর রহমানের সঙ্গে ধরা পড়া হানিফকে। শুরু হয় ‘অপারেশন রামপুর’।\r\n বাংলা ভাইয়ের বাড়িতে হানা: সোমবার ভোর ৫টার দিকে লে. কর্নেল গুলজার উদ্দিনের দল এবং ময়মনসিংহ র্যাব-৯ এর সদস্যরা শহরের আর কে মিশন রোডে বাংলা ভাইয়ের ভাড়া বাসায় অভিযান চালায়। র্যাব সদস্যরা চারতলা বাসাটি ঘিরে ফেলে। নিচতলায় কড়া নাড়লে প্রথমে দরজা খুলে জেএমবি সদস্য ইমতিয়াজ বের হয়ে আসে। ঢাকা থেকে আসা জেএমবির আরেক সদস্য ও আবদুর রহমানের দেহরক্ষী হানিফ এ বাসায় থাকা ইমতিয়াজকে শনাক্ত করে। পরে তারা ঘরের ভেতরে ঢুকে বাংলা ভাইয়ের স্ত্রীকে পায়। বাংলা ভাইয়ের স্ত্রীর কোলে এ সময় তার দেড় বছরের শিশুপুত্র ছিল। ইমতিয়াজ জানায়, বাংলা ভাই মুক্তাগাছার রামপুরে আছেন। তত্ক্ষণাত্ ইমতিয়াজ, হানিফ ও বাংলা ভাইয়ের স্ত্রী-পুত্রকে সঙ্গে নিয়ে র্যাব ছুটে যায় ওই গ্রামে। \r\nঅপারেশন রামপুর: মুক্তাগাছা থেকে প্রায় ১০ কিলোমিটার দূরের নিভৃত পল্লী রামপুর গ্রামে জনৈক চান মিয়ার বাড়ি ঘেরাও করে র্যাব বাংলা ভাইয়ের অবস্থান সম্পর্কে নিশ্চিত হয়। এরপর বাংলা ভাইকে আতÄসমর্পণের অনুরোধ জানালে কোনো সাড়া মেলেনি।\r\nএ অবস্থা চলার এক পর্যায়ে ঘরের ভেতর থেকে দুই রাউন্ড গুলি বাইরে ছুটে এলে তাতে সার্জেন্ট রফিক আহত হন। এর কিছুক্ষণ পরই বাড়ির ভেতরে প্রচণ্ড শব্দে বিস্ফোরণ ঘটলে ঘরের ভেতর আগুন লেগে যায়। গ্রামবাসীর সহযোগিতায় র্যাব সদস্যরা পানি দিয়ে আগুন নিভিয়ে গুরুতর অগ্নিদগ্ধ বাংলা ভাইকে তার এক সহযোগীসহ ঘরের ভেতর থেকে আটক করে। বিস্ফোরণে ঘরের সবকিছু পুড়ে যায়।\r\nবাড়ির উঠোনে আনার পর বাংলা ভাইয়ের শরীরে ছিল ছোপ ছোপ রক্তের দাগ। পরনে একটি খাকি বড় হাফপ্যান্ট আর কালো গেঞ্জি। কোমরে বাঁধা ছিল গামছা। বিস্ফোরণে একটি স্প্লিন্টার বাংলা ভাইয়ের পেটে বিদ্ধ হয়। তার শরীরের অনেক স্থান ফুলেফেঁপে ওঠে, ঝলসে চামড়া উঠে যায়। এ অবস্থায় তিনি গোঙাচ্ছিলেন। তবে জ্ঞান ছিল। এটা আতÄহত্যার চেষ্টা কি না, সাংবাদিকদের এমন প্রশ্নের উত্তরে র্যাবের অতিরিক্ত মহাপরিচালক কর্নেল মাহবুবুল আলম মোল্লা বলেন, এটা তারা বলতে পারছেন না।\r\nময়মনসিংহ হাসপাতালে: গ্রেপ্তারের পর সকাল ১০টার দিকে আহত বাংলা ভাই ও তার সহযোগীকে হাতকড়া পরিয়ে পৃথক দুটি ভ্যানে করে রামপুর গ্রাম থেকে মাটির রাস্তায় কিছুটা দূরে বটতলা বাজারে নিয়ে আসা হয়। এখানে আগে থেকেই অ্যাম্বুলেন্স অপেক্ষা করছিল। এরপর কড়া পাহারায় বাংলা ভাইকে প্রথমে মুক্তাগাছা উপজেলা হাসপাতালে এবং অল্পক্ষণের মধ্যেই ময়মনসিংহ মেডিকেল কলেজ হাসপাতালে নেওয়া হয়। সেখানে প্রায় ১ ঘণ্টা অস্ত্রোপচারে পেট থেকে স্প্লিন্টার বের করেন চিকিত্সকরা। বেলা ১টার দিকে শহরের রাস্তায় সব যানবাহন বন্ধ করে দিয়ে কড়া পাহারায় তাকে সরাসরি আনা হয় সার্কিট হাউস মাঠে। এরপর বিমানবাহিনীর হেলিকপ্টারে করে ঢাকায় বিডিআর হাসপাতালে নিয়ে আসা হয়।\r\nসর্বত্র মানুষের ঢল: গুলি ও বোমার শব্দে সকালে উঠেই মুক্তাগাছার রামপুরের মানুষ জানতে পারে বাংলা ভাই তাদের এলাকায়। রামপুর, পার্শ্ববর্তী গয়েশপুর বটতলা বাজার ও আশপাশ থেকেও বাঁধভাঙা স্রোতের মতো মানুষ আসতে থাকে রামপুরে চান মিয়ার বাড়িতে।\r\nআটককৃতদের পরিচয়: র্যাব ও পুলিশ সদস্যদের সঙ্গে কথা বলে জানা গেছে, বাংলা ভাইয়ের সহযোগী হিসেবে আটক যুবকের নাম মাসুদ (২৫)। তিনি ময়মনসিংহের ফুলবাড়িয়া উপজেলার পলাশতলী গ্রামের আবদুল খালেকের ছেলে। বাংলা ভাইয়ের স্ত্রীর সঙ্গে থাকা ইমতিয়াজের (২৫) বাড়ি শেরপুর জেলার ঝিনাইগাতী উপজেলার বাঘেরভিটা গ্রামে। বাবার নাম নূরুল ইসলাম। ইমতিয়াজের আরেক নাম সুমন বলে জানা গেছে। \r\nযা উদ্ধার হলো: র্যাব রামপুরের পুড়ে যাওয়া ঘর থেকে বেশকিছু আগ্নেয়াস্ত্র এবং বোমার সরঞ্জাম উদ্ধার করে। এর মধ্যে আছে এমটি এসএমসি, একটি বিদেশী পিস্তল, তিন রাউন্ড গুলি, রামদা ও ছুরি।\r\nকে এই চান মিয়া: মুক্তাগাছা রামপুরের চান মিয়াকে (৩৫) তার গ্রামের লোকজন একজন সাধারণ কৃষক হিসেবেই চেনেন বলে জানালেন। তবে কয়েক মাস ধরে তাকে নিজ বাড়িতে দেখা যায় না বলে জানালেন গ্রামের অনেকেই। কিন্তু চান মিয়ার বাবা নেওয়াজ আলী (৬০) বলেন, তার ছেলে যে খারাপ লোকদের সঙ্গে চলত, এটা তিনি জানতেন। তিনি তার ছেলেকে এসব করতে নিষেধও করেছেন। কিন্তু ছেলে এসব না শোনায় তিনি তাকে ত্যাজ্যপুত্র করেছেন। চান মিয়ার স্ত্রী ও দুই ছেলে অনেকদিন ধরে শ্বশুরবাড়িতে আছে বলে তিনি জানালেন। \r\nবাংলা ভাইয়ের স্ত্রীর কথা: মুক্তাগাছার রামপুর গ্রামের কাছে বটতলা বাজারে কথা হয় বাংলা ভাইয়ের স্ত্রী ফাহমিদার সঙ্গে। তিনি জানান, তার বিয়ে হয়েছে আড়াই থেকে তিন বছর আগে। তার বাবার নাম ইব্রাহিম খলিল। বাড়ি গাইবান্ধা জেলার সাঘাটা এলাকায়। বাংলা ভাইয়ের সন্ত্রাসী কর্মকাণ্ড সম্পর্কে তিনি জানতেন বলে জানান। তার কোলের ছেলেটির বয়স দেড় বছর। নাম সাদ ইবনে সিদ্দিক। মাসতিনেক আগে বাংলা ভাই আর কে মিশন রোডের বাসায় তাকে রেখে যান বলে জানান। এরপর তার আর খোঁজ তিনি জানেন না। \r\nস্বামীর অপরাধ সম্পর্কে প্রশ্ন করা হলে ফাহমিদা বলেন, ‘সে (বাংলা ভাই) ভালো-মন্দ কী করেছে আল্লাহই জানে। দোষ হলে আল্লাহই বিচার করবে।’\r\nআর কে মিশন রোডের বাড়িটি: মূল সড়ক থেকে গলির ভেতর ১৬৫/এ/৩ নম্বর বাসাটি নতুন রঙ করা চারতলা এ বাসার মূল মালিক মোহাম্মদ সেকান্দার আলী। প্রতিবেশীরা জানালেন, সেকান্দার আলী ১৫-২০ বছর ধরে সৌদি আরবে থাকেন। তার এক ছেলে বাপ্পীও সৌদি আরবে থাকেন। মূল মালিকদের কেউই এ বাসায় থাকেন না। মালিকের ঘনিষ্ঠ আতÄীয় হীরা নামে মুক্তাগাছার এক ব্যক্তি এ বাড়িটি দেখাশোনা করেন।\r\nফিরে দেখা: কথিত সর্বহারা দমনের নামে ২০০৪ সালের ১ এপ্রিল আকস্মিকভাবে রাজশাহীর বাগমারা উপজেলায় বাংলা ভাইয়ের আবির্ভাব হয়। এরপর স্থানীয় প্রশাসনের প্রত্যক্ষ সহযোগিতায় টানা দুই মাস বাগমারা এবং নওগাঁর রানীনগর ও আত্রাই উপজেলায় সশস্ত্র জঙ্গি ক্যাম্প স্থাপন করে তত্পরতা চালান বাংলা ভাই। ওই সময় বাংলা ভাইয়ের নেতৃত্বে জঙ্গিরা কমপক্ষে ১৭ জনকে হত্যা করে। এ ছাড়া তাদের নৃশংস নির্যাতনে আহত হয়েছে শতাধিক নারী-পুরুষ, যার অনেকেই পঙ্গুত্ব বরণ করেছে। এর মধ্যে বাদশা নামে এক যুবককে হত্যা করে লাশ গাছের সঙ্গে উল্টো করে ঝুলিয়ে রাখলে সেটা দেশে-বিদেশে গণমাধ্যমে ব্যাপক প্রচার পায়। জঙ্গিদের এসব হামলা ও লুটপাটের বিরুদ্ধে ক্ষতিগ্রস্তরা প্রশাসনের সহযোগিতা চেয়েও পায়নি।\r\n\r\nজঙ্গিরা কে কবে ধরা পড়ল\r\nl হাফেজ নাছির\r\n\t২৭ আগস্ট ২০০৫, খাগড়াছড়ি\r\nl মুফতি হান্নান\r\n\t১ অক্টোবর ২০০৫, ঢাকা\r\nl আবদুল আউয়াল\r\n\t১৮ নভেম্বর ২০০৫, ঠাকুরগাঁও\r\nl এনায়েত উল্লাহ\r\n\t৫ ডিসেম্বর ২০০৫, গাজীপুর\r\nl জাবেদ ইকবাল ওরফে মহাম্মদ\r\n\t১৩ ডিসেম্বর ২০০৫, চট্টগ্রাম\r\nl আতাউর রহমান সানি\r\n\t১৩ ডিসেম্বর ২০০৫, ঢাকা\r\nl হাফেজ মাহমুদ\r\n\t২৮ ফেব্রুয়ারি ২০০৬, ঢাকা\r\nl আবদুর রহমান\r\n\t২ মার্চ ২০০৬, সিলেট\r\nl বাংলা ভাই\r\n\t৬ মার্চ ২০০৬, ময়মনসিংহ\r\n","status":true,"publishDate":{"$date":{"$numberLong":"1141668000000"}},"createdAt":{"$date":{"$numberLong":"1748870414950"}},"__v":{"$numberInt":"0"}}
{"_id":{"$oid":"683da53f082f1e9564eb6228"},"image":"image-1748870463611.webp","title":"পুলিশ প্রবিধানে ‘ক্লোজ’ বলে কিছু নেই, এটা শাস্তিও নয়","description":"পুলিশ প্রবিধানে (পুলিশ রেগুলেশন্স অব বেঙ্গল সংক্ষেপে পিআরবি) ‘ক্লোজ’ বলে কিছু নেই, এটি কোনো শাস্তিও নয়। তবু পুলিশ প্রশাসনে এটা সর্বাধিক প্রচলিত ব্যবস্থা। চট্টগ্রামে সাংবাদিকদের ওপর বর্বরোচিত হামলার জন্য দোষী উপ-পুলিশ কমিশনার আলী আকবর খানসহ দুজনকে ক্লোজ বা প্রত্যাহার করা হলেও আসলে এটা কোনো শাস্তি নয়।\r\n ঢাকা মহানগর পুলিশ কমিশনার এস এম মিজানুর রহমান গতকাল প্রথম আলোকে বলেন, ক্লোজ বলে কোনো শব্দ পুলিশ প্রবিধানে না থাকলেও পরিস্থিতি নিয়ন্ত্রণ করতে এর চেয়ে ভালো কোনো ব্যবস্থা নেই।\r\nচট্টগ্রামে খেলার মাঠে ফটোসাংবাদিকদের নির্যাতনের ঘটনায় চট্টগ্রাম মহানগর পুলিশের উপ-কমিশনার আলী আকবর খান ও সহকারী পুলিশ কমিশনার এনামুল কবিরকে ক্লোজ করা হয়েছে। ঢাকায় হরতালের সময় ধানমন্ডি ২৭ নম্বর সড়কে এক নারী পিকেটারকে জাপটে ধরার অপরাধে ক্লোজ করা হয়েছে ধানমন্ডি থানার সাব-ইন্সপেক্টর মেসবাহকে।\r\nপুলিশ কর্মকর্তাদের বিরুদ্ধে অভিযোগ পাওয়ার পর যেভাবে তাদের ক্লোজ করার ঘোষণা দেওয়া হয়, তাতে সাধারণ মানুষ মনে করে, ওই কর্মকর্তা শাস্তি পেয়েছেন। কিন্তু ক্লোজ করার নির্দেশে লেখা থাকে, ‘জনস্বার্থে বদলিপূর্বক লাইনওয়ারে সংযুক্ত করা হলো।’ এখানে লাইনওয়ার বলতে পুলিশ লাইন অথবা সদর দপ্তর বোঝানো হয়।\r\nপুলিশ সদর দপ্তরের হিসাবে বছরে গড়ে ১০ হাজারের বেশি পুলিশ সদস্যকে ক্লোজ করা হয়। তবে পুলিশ সদর দপ্তরে এর কোনো হিসাব রাখা হয় না। সদর দপ্তরের সিকিউরিটি সেলের কর্মকর্তারা বলেন, এটা শাস্তি নয় বলে তারা এর কোনো হিসাব রাখেন না। তবে ক্লোজকে তারা শাস্তি শুরুর প্রাথমিক পদক্ষেপ বলে মনে করেন। কর্মকর্তারা বলেন, চট্টগ্রামের ঘটনায় ডিসি আকবর ও এসি এনামুলের বিরুদ্ধে এখনো কোনো শাস্তিমূলক ব্যবস্থা নেওয়া হয়নি। তবে ব্যবস্থা নেওয়ার প্রক্রিয়ার অংশ হিসেবে তাকে ক্লোজ করা হয়েছে।\r\n র্যাব ব্যাটালিয়নের পরিচালন কমান্ডার মাসুক হাসান আহমেদ প্রথম আলোকে বলেন, র্যাব বিধি অনুযায়ী গতকাল রোববার পর্যন্ত ২১১ জনের বিরুদ্ধে ব্যবস্থা নেওয়া হয়েছে। এদের অনেককেই আগে ক্লোজ করা হয়।\r\nঢাকা মহানগর পুলিশের কমিশনার এস এম মিজানুর রহমান বলেন, পুলিশ প্রবিধানে ক্লোজ বলে কিছু নেই। ইউনিটপ্রধানরা যেমন তার এলাকায় কাউকে দায়িত্ব পালনের নির্দেশ দিতে পারেন, তেমনি তাকে সরিয়েও নিতে পারেন। এটাই হলো ক্লোজ করা। কমিশনার বলেন, কাউকে দায়িত্ব পালনে উপযুক্ত মনে না করলে তাকে সরিয়ে দেওয়ার বিধিবদ্ধ ক্ষমতা আছে। কারও বিরুদ্ধে ব্যবস্থা নেওয়ার যে আইন আছে, তা তাত্ক্ষণিক প্রয়োগ করা সম্ভব নয়। ব্যবস্থা নিতে হলে তার বিরুদ্ধে তদন্ত করতে হবে। এটা সময়সাপেক্ষ ব্যাপার। এ ক্ষেত্রে তদন্ত না করে তার বিরুদ্ধে ব্যবস্থা নেওয়ার আগেই সংশ্লিষ্ট কর্মকর্তাকে সরিয়ে দিতেই ক্লোজ করা হয়। তাত্ক্ষণিক পরিস্থিতি সামাল দিতে ক্লোজ সবচেয়ে ভালো দাওয়াই বলে তিনি উল্লেখ করেন।\r\n","status":true,"publishDate":{"$date":{"$numberLong":"1145815200000"}},"createdAt":{"$date":{"$numberLong":"1748870463614"}},"__v":{"$numberInt":"0"}}
{"_id":{"$oid":"683da59e082f1e9564eb622c"},"image":"image-1748870558756.webp","title":"হেরোইন পাচারের দায় থেকে  বিডি ফুডসকে রক্ষার চেষ্টা","description":"ব্রিটেনে হেরোইন পাচারের ঘটনায় বাংলাদেশি খাদ্য প্রস্তুতকারী প্রতিষ্ঠান ‘বিডি ফুডস’কে রক্ষার চেষ্টা চলছে। এ ঘটনা তদন্তে পুলিশের অপরাধ তদন্ত বিভাগীয় (সিআইডি) কমিটির প্রধান ও বিশেষ পুলিশ সুপার ইব্রাহিম ফাতমী বলেছেন, মাদকদ্রব্য পাচারের ঘটনায় বিডি ফুডসের কোনো সংশ্লিষ্টতা তারা খুঁজে পাচ্ছেন না। অথচ এর আগে জাতীয় রাজস্ব বোডের্র নেতৃত্বে সরকারের উচ্চ পর্যায়ের তদন্তে কোম্পানিটি অভিযুক্ত হয়। সিআইডি এখন তাদের নাম বাদ দিয়ে তদন্ত শেষ করতে চাইছে। এ বিষয়ে ইতিমধ্যে মতিঝিল থানায় একটি মামলা করেছে। সেখানে বিডি ফুডসের মালিকদের নাম নেই। \r\nখৈাঁজ নিএয় জানা গৈএছ, হৈএরাইন পাচার মামলা ৈ¼এক বিডি ফুডসএক রৈহাই দিএত সরকাএরর উ্নচ পযট্টাএয় বৈশ কিছুদিন ধএরই জৈার তদবির চলছিল। গত ১৬ পৈিণ্ঠল বিডি ফুডএসর বঞ্ঝব’র্াপনা পরিচালক বদরূল হায়দার চৈ˜ধুরীএক মালিবাএগর সিআইডি দক্র¦এর ডৈএক নিএয় জিম্নাসাবাদ করা হয়। রৈ পরপরই সিআইডির তদস্তগতি বদএল যায়। \r\nসিআইডির বিশেষ পুলিশ সুপার জানান, গ্রেপ্তার হওয়া বিডি ফুডসের সাবেক কর্মচারী নাজমুল হায়দার ভুঁইয়া ওরফে বুলবুলকেই তারা প্রধান অভিযুক্ত বলে মনে করছেন। \r\nকিন্তু শুল্ক গোয়েন্দা কর্মকর্তারা জানান, হেরোইন পাচারের ঘটনায় জাতীয় রাজস্ব বোডের্র তদন্তে বিডি ফুডসের বিরুদ্ধে সুস্পষ্ট অভিযোগ আনা হয়েছিল। তদন্ত প্রতিবেদনের সঙ্গে একটি মোবাইল ফোন কোম্পানির কল রেকর্ডও উপস্থাপন করা হয়। এতে দেখা যায়, কথিত চাকরিচ্যুতির পরও নাজমুল হায়দার ভুঁইয়া বুলবুল বিডি ফুডসের ব্যবস্থাপক মাইনুদ্দিনের সঙ্গে বারবার কথা বলেছেন। আর মাইনুদ্দিন ও নাজমুল হায়দার লন্ডনে একই নম্বরে বারবার কথা বলেছেন বলেও প্রমাণ পাওয়া গেছে। \r\nশুল্ক কর্মকর্তারা বলেন, ব্রিটেনে যে হেরোইন উদ্ধার করা হয়েছে তার মূল্য বাংলাদেশি টাকায় কমপক্ষে ৭৫ কোটি। তারা প্রশ্ন করেন, মাত্র ৪ হাজার টাকা বেতনের কর্মচারী নাজমুল হায়দারের পক্ষে এ বিশাল বিনিয়োগ কীভাবে সম্ভব? তার গডফাদার কে? টাকা দিল কে বা কারা? এই পরিমাণ হেরোইন বাংলাদেশে এল কোথা থেকে, কারা এটা বাংলাদেশে পাচারের সঙ্গে জড়িত? এসব প্রশ্নের উত্তর না পেয়ে তদন্ত সম্পন্ন করা বা ৪ হাজার টাকা বেতনের একজন কর্মচারীকে আসামি করা গোটা অপরাধকে ধামাচাপা দেওয়ার চেষ্টা কি না, সে সন্দেহ থেকে যাবে।\r\nপ্রথম আলোর নোয়াখালী প্রতিনিধি জানান, জেলা জামায়াতের আমির মওলানা আবদুল মুনায়েম তাকে বলেছেন, বিডি ফুডসের চেয়ারম্যান বদরুদ্দোজা মোমিন ও তার ছেলেরা জামায়াতে ইসলামীর শুভাকাঙ্ক্ষী। আর বদরুদ্দোজা মোমিনের ভাই বসুরহাট বাজারের ব্যবসায়ী শামসুল হুদা বাবুল জানান, তার ভাই ও ছেলেরা জামায়াতে ইসলামীর সমর্থক। \r\nসরকারের সূত্রে জানা যায়, জাতীয় রাজস্ব বোডের্র তদন্তের পর থেকেই বিডি ফুডসকে এই অভিযোগ থেকে রক্ষার জন্য জোর চেষ্টা চলে। এ কারণে সংবাদপত্রে প্রতিবেদন প্রকাশের আগে দুই মাস ওই তদন্ত প্রতিবেদন চাপা পড়ে ছিল। কিন্তু গুরুতর অপরাধের এ ঘটনা ফাঁস হয়ে যাওয়ায় সরকার সিআইডিকে দিয়ে আবার তদন্ত শুরু করে। \r\nবাংলাদেশ থেকে হেরোইন পাচারের ঘটনা নিয়ে ব্রিটেনের লন্ডন থেকে প্রকাশিত ‘দ্য অবজারভার’-এর গত রোববারের সংখ্যায় এক প্রতিবেদনে বলা হয়, মাত্র তিন মাসে বাংলাদেশ থেকে ১২০ কোটি টাকা (১ পাউন্ড=১২০ টাকা হিসাবে ১ কোটি পাউন্ড) মূল্যের হেরোইন ব্রিটেনে পাচার হয়। ওই প্রতিবেদনেও অভিযুক্তের তালিকায় বিডি ফুডসের নাম রয়েছে। \r\nপ্রসঙ্গত, খাদ্য, হস্তশিল্প ও টাইলস রপ্তানির নামে বাংলাদেশ থেকে ২০০৫ সালে পাঁচটি চালানের মাধ্যমে সাড়ে ৭৫ কেজি হেরোইন পাচার হয়েছে বলে ভারতের মুম্বাইয়ের ব্রিটিশ ডেপুটি হাইকমিশন বাংলাদেশের কাছে আনুষ্ঠানিক অভিযোগ করে। এ অভিযোগের পর জাতীয় রাজস্ব বোডের্র উচ্চ পর্যায়ের একটি কমিটি অভিযোগ তদন্ত করে সত্যতা খুঁজে পায়। \r\nরাজস্ব বোডের্র তদন্তে হেরোইন পাচারের ঘটনায় পাঁচটি প্রতিষ্ঠানকে দায়ী করা হয়। এর মধ্যে দুটি প্রতিষ্ঠান বিডি ফুডসের সহযোগী কোম্পানি। \r\nপ্রতিবেদন অনুযায়ী, ভুয়া নাম-ঠিকানা ব্যবহার করে এসব ব্যবসাপ্রতিষ্ঠানের নামে মাদকদ্রব্য পাচার করা হয়। ঘটনা তদন্তে ব্রিটেনের একটি গোয়েন্দা দলকেও ঢাকায় আসার অনুমতি দেয় সরকার। \r\nসিআইডির তদন্তে মেসার্স এমদাদ ট্রেডিং ও মেসার্স জামিল ইন্টারন্যাশনালের বিরুদ্ধে অভিযোগ এনে মামলা দায়ের করা হয়। বিডি ফুডসের সাবেক কর্মচারী নাজমুল হায়দার ভুঁইয়াকে সিআইডি পুলিশ গত ২০ এপ্রিল গ্রেপ্তার করে। তাকে রিমান্ডে এনে জিজ্ঞাসাবাদ করছে সিআইডি। \r\nসিআইডির বিশেষ পুলিশ সুপার ইব্রাহিম ফাতমী প্রথম আলোকে বলেন, পাঁচটি কোম্পানির বিরুদ্ধে অভিযোগ করা হলেও বিডি ফুডসের বিরুদ্ধে তারা কোনো তথ্য-প্রমাণ পাননি। এখন বিডি ফুডস অভিযোগ থেকে রেহাই পাচ্ছে। তবে তদন্ত প্রতিবেদন জমা দেওয়ার মেয়াদ আরও ১০ দিন বাড়িয়ে নিয়েছেন বলে তিনি জানান। তিনি বলেন, গ্রেপ্তার করা নাজমুল ও গ্রীন হ্যাভেন নামের আরেকটি প্রতিষ্ঠানের মালিক আবুল বাশার মিলে এ কাজ করেছেন। তিনি বলেন, নাজমুল ৪ হাজার টাকার বেতনে বিডি ফুডসে চাকরি করতেন। দ্রুত ধনী হওয়ার জন্য নাজমুল এ কাজ করেছেন বলে তিনি মনে করেন। \r\nশুল্ক গোয়েন্দা বিভাগের একজন দায়িত্বশীল কর্মকর্তা প্রথম আলোকে জানান, এ ঘটনা তদন্ত শুরুর পর তাকে কয়েক দফা হত্যার হুমকি দেওয়া হয়। তিনি বিষয়টি জাতীয় রাজস্ব বোডের্র চেয়ারম্যানকেও জানিয়েছিলেন। \r\nওই কর্মকর্তা বলেন, ব্রিটিশ সরকারের অনুরোধে হেরোইন পাচারের অভিযোগে যে পাঁচটি প্রতিষ্ঠানের বিরুদ্ধে পুলিশি তদন্ত শুরু হয়, তার মধ্যে ছিল অন্যতম বিডি ফুডসের সহযোগী প্রতিষ্ঠান মেসার্স কিং অ্যান্ড কোম্পানি। \r\n","status":true,"publishDate":{"$date":{"$numberLong":"1145901600000"}},"createdAt":{"$date":{"$numberLong":"1748870558760"}},"__v":{"$numberInt":"0"}}
{"_id":{"$oid":"683da5dd082f1e9564eb6230"},"image":"image-1748870621985.webp","title":"গুরুতর অপরাধে দুই বছরে","description":"র্যাবের ২০১ জনের সাজা\r\nযেসব অপরাধে সাজা হয়েছে\r\nl গ্রেনেড হামলার আসামিকে তার সহযোগীর সঙ্গে ফোনে কথা বলার সুযোগ করে দেওয়া l সন্ত্রাসীর সঙ্গে গোপন যোগাযোগ l ছিনতাই ডাকাতি চাঁদাবাজি\r\nকামরুল হাসান\r\nহবিগঞ্জে গ্রেনেড হামলায় গ্রেপ্তার করা আসামিকে তার সহযোগীর সঙ্গে মোবাইল ফোনে কথা বলার সুযোগ করে দেন ল্যান্স কর্পোরাল তহিদুজ্জামান। আরেক ল্যান্স কর্পোরাল আবদুর রাজ্জাক সন্ত্রাসীর সঙ্গে গোপনে টেলিফোনে যোগাযোগ রাখেন। সাভারে এক ব্যবসায়ীর কাছ থেকে ১১ লাখ টাকা কেড়ে নিয়ে আতÄসাত্ করেন দুই সদস্য সিনিয়র ওয়ারেন্ট অফিসার মতিউর ও সৈনিক রফিকুল। অনুমতি ছাড়া ঢাকার আরামবাগে জুয়ার আড্ডায় হানা দেন কর্পোরাল মারুফ ও মহিউদ্দিন। মিরপুর থেকে ৮ লাখ টাকা ছিনতাই করেন সার্জেন্ট আতিকুর রহমান ও ওয়ালিউল্লাহ।\r\nমৈন সব অপরাএধর সএব্দ যুল্ফদ্ধ বঞ্ঝল্ফিদ্ধরা সব সরকাএরর লৈিট ফৈাসট্ট রঞ্ঝাপিড অঞ্ঝাকশন বঞ্ঝাটালিয়এনর (রঞ্ঝাব) সদসঞ্ঝ। গঠএনর পর গত দুই বছএর প্টমতার অপবঞ্ঝবহার, দুনট্টীতি, পৈশাগত অসদাচরণ, ছিনতাই ও ডাকাতির মএতা নানা ফৈ˜জদারি অপরাএধ ৈই বাহিনীর সদসঞ্ঝরা জড়িএয় পএড়এছন। আর সৈব অভিএযাগ পণ্ঠমাণিত হওয়ায় গত দুই বছএর ২০১ জন রঞ্ঝাব সদএসঞ্ঝর জৈল-জরিমানা, নিজ নিজ বাহিনীএত ফৈরত পাঠাএনা, বৈতন কৈএট নৈওয়াসহ বিভিÓক্ষ্ম ধরএনর শা‌ি’¦ হএয়এছ।\r\nর্যাব সদস্যদের বিরুদ্ধে এখনো এ ধরনের অভিযোগ আসছে কিনা অথবা এ ধরনের কত অভিযোগ জমা আছে তার কোনো পরিসংখ্যান কেউ দিতে চাননি। তাদের অনৈতিক কর্মকাণ্ডে জড়িয়ে পড়া সম্পর্কে জানতে চাইলে পদস্থ র্যাব কর্মকর্তারা কোনো মন্তব্য করতে চাননি।\r\nসংশ্লিষ্ট সূত্র জানায়, গত দুই বছরে যেসব সদস্যের সাজা হয়েছে তাদের মধ্যে সেনা, বিমান ও নৌবাহিনীর সদস্য আছেন ১০৭ জন, পুলিশ সদস্য ৭৪ জন, আনসার ১২ ও বিডিআরের ৮ জন। এদের মধ্যে ১০ জনের বিচার সম্পন্ন হয়েছে ফৌজদারি আদালতে। ২৬ জনের বিচার হয়েছে মাতৃ ইউনিটে (নিজ বাহিনী)। র্যাব সদর দপ্তরে র্যাব বিধির আওতায় সাজা দেওয়া হয়েছে ৩১ জনকে। এ ছাড়া প্রেষণ বাতিল করে নিজ নিজ বাহিনীতে বিচারের জন্য ফেরত পাঠানো হয়েছে ১৩৩ জনকে। উত্তরায় র্যাব সদর দপ্তরে এখন একজনের বিচার চলছে।\r\nসূত্র জানায়, র্যাব সদস্যদের বিরুদ্ধে যেসব অভিযোগ উত্থাপিত হয়েছে তার অনেক অভিযোগই গুরুতর। মিরপুরের এক বাসায় ঢুকে ডাকাতির চেষ্টা, তুচ্ছ ঘটনায় স্কলাস্টিকা স্কুলের শিক্ষার্থীদের রাস্তায় দাঁড় করিয়ে রাখা, মোহাম্মদপুরে ভিডিও দোকানে ঢুকে এবং রাজশাহীতে একটি ক্লাবে ঢুকে মারধর করা, পল্টনের মানি এক্সচেঞ্জে ঢুকে টাকা পয়সা কেড়ে নেওয়া, রাজধানীতে পেশাগত দায়িত্ব পালনরত ফটো সাংবাদিককে মারধর করা, ব্যবসায়ী আবদুস সুলতান বিতানকে মারধর করা ছাড়াও নারীঘটিত অপরাধ, নিজেদের মধ্যে হাতাহাতি, কাজে অনীহা, কথা না শোনার মতো অপরাধের বিচার হয়েছে।\r\n সাভার থেকে ১১ লাখ টাকা আতÄসাতের ঘটনায় র্যাব সদস্য মতিউরের দুই বছর ও রফিকুলের এক বছর কারাদণ্ড হয়। টাঙ্গাইলে পূজামণ্ডপে গিয়ে চাঁদাবাজির অভিযোগে এক বছরের কারাদণ্ড হয়েছে কনস্টেবল হাবিবুর রহমানের। অপহরণ ও চাঁদাবাজির অভিযোগে চার বছরের কারাদণ্ড ও ৫ হাজার টাকা জরিমানা হয়েছে নায়েক আবুল কালাম আজাদের। র্যাব বিধি অনুসারে তার বিচার সম্পন্ন হয়। \r\nনারায়ণগঞ্জে আবাসিক হোটেলে ভয়ভীতি দেখাতে গিয়ে সেখানকার ডিবি পুলিশের হাতে ধরা পড়ে র্যাব সদস্য আবদুল মান্নান। এ ঘটনায় তার এক বছরের কারাদণ্ড হয়। আরামবাগে জুয়ার আড্ডায় ঢুকে পড়ার ঘটনায় ৩০ দিনের আটকাদেশ দেওয়া হয় র্যাব সদস্য সাইফুল ইসলামকে। একই ঘটনায় ১৪ দিনের কারাদণ্ড হয়েছে সৈনিক নিজাম উদ্দিনের। নারীঘটিত অপরাধে ২৮ দিনের জেল হয়েছে সৈনিক মতিউরের। মিরপুর থেকে ৮ লাখ টাকা ছিনতাইয়ের ঘটনায় সার্জেন্ট আতিকুর রহমান ও ওয়ালিউল্লাকে ফৌজদারি আদালতে বিচারের জন্য সোপর্দ করা হয়েছে। এ ধরনের আরও অনেক অভিযোগ প্রমাণিত হওয়ার পর র্যাব সদস্যদের বিচার সম্পন্ন হয়। বিচার শেষ হওয়ার পর বেশির ভাগ সদস্যকেই তাদের নিজ নিজ বাহিনীতে ফেরত পাঠানো হয়। \r\nর্যাব সূত্র জানায়, র্যাব বিধির আওতায় তিন ধরনের আদালতে র্যাব সদস্যদের বিচার সম্পন্ন হয়। এগুলো হলো সাধারণ আদালত, সংক্ষিপ্ত আদালত ও বিশেষ আদালত। অপরাধের মাত্রা ও ধরনের ওপর নিভর্র করে এসব আদালত গঠিত হয়। র্যাব সদস্যদের বিরুদ্ধে বাহিনীর কর্মকর্তারা ছাড়াও সাধারণ মানুষ অভিযোগ আনতে পারেন। যেসব অভিযোগে র্যাব সদস্যদের শাস্তি হয়েছে তার অনেক অভিযোগই সাধারণ মানুষের করা বলে জানা গেছে। তবে কারও বিরুদ্ধে অভিযোগ আনার পর তাকে আতÄপক্ষ সমর্থনের সুযোগ দেওয়ারও বিধান আছে র্যাব বিধিতে। কর্মকর্তারা বলেন, র্যাব বিধি প্রণয়নের পর এসব সদস্যদের বিচার হচ্ছে। বিধি হওয়ার আগে র্যাব সদস্যদের নিজ বাহিনীতে ফেরত পাঠানো ছাড়া কিছু করার ছিল না।\r\nঅবশ্য র্যাবের বিরুদ্ধে মূল যে অভিযোগ তা হলো ‘ক্রসফায়ারে মৃত্যু’। এসব ঘটনায় শাসন বিভাগীয় তদন্ত করা হলেও সব ঘটনা যথার্থ বলে অভিমত ব্যক্ত করা হয়। আজ পর্যন্ত ক্রসফায়ারে মৃত্যুর জন্য কোনো র্যাব সদস্যকে দায়ী করা হয়নি। তা ছাড়া ক্রসফায়ারের সব ঘটনার বিবরণ প্রায় একই রকমের হওয়ায় এ সত্যতা নিয়ে মানুষের মধ্যে নানা প্রশ্ন ও সন্দেহ সৃষ্টি হয়েছে। \r\nএ ব্যাপারে জানতে চাইলে র্যাব কর্মকর্তারা বলেন, কিছু সদস্য অপরাধ করলেও তাদের সাজা হয়েছে। এতে অন্যরা অপরাধ থেকে দূরে থাকছে। তারা বলেন, সবকিছুর পরও র্যাব মানুষের আস্থা অর্জন করতে পেরেছে। গত দুই বছরে র্যাবের তত্পরতায় মানুষের মন থেকে অপরাধভীতি অনেকটা দূর হয়েছে, প্রকাশ্যে অপরাধের মাত্রাও সহনশীল পর্যায়ে এসেছে। র্যাব কর্মকর্তারা বলেন, এটা র্যাবের বড় সাফল্য। \r\nচারদলীয় জোট সরকার ক্ষমতায় আসার পর ১৯৭৯ সালের আর্মড পুলিশ ব্যাটালিয়ন অধ্যাদেশ সংশোধন করে অনুসন্ধান ও তদন্তের ক্ষমতা দিয়ে র্যাপিড অ্যাকশন ব্যাটালিয়ন (র্যাব) গঠন করা হয়। এ সংস্থাটি মহাপুলিশ পরিদর্শকের (আইজিপি) অধীনে। এ কারণে র্যাব সদস্যদের পিআরবি, ফৌজদারি দণ্ডবিধি ও কার্যবিধির অধীনেই এর কাজ করতে হয়। গঠনের দীর্ঘ সময় পরে ২০০৫ সালের ১৬ আগস্ট র্যাব বিধি গেজেট আকারে প্রকাশিত হয়। বর্তমানে র্যাব বিধির আওতায় র্যাব সদস্যদের সব ধরনের অপরাধের বিচার সম্পন্ন হয়। \r\n২০০৪ সালের ২৬ মার্চ স্বাধীনতা দিবসের প্যারেডের মাধ্যমে র্যাব আনুষ্ঠানিকভাবে যাত্রা শুরু করে। তবে তাদের আনুষ্ঠানিক কাজ শুরু হয় ২১ জুন। ১২টি ব্যাটালিয়নে বর্তমানে র্যাবের জনবল ৮ হাজারের বেশি। সেনা, নৌ, বিমানবাহিনী, পুলিশ এবং আনসার ও ভিডিপি সদস্যদের সমন্বয়ে র্যাবের প্রতিটি ব্যাটালিয়ন গঠিত হয়।\r\n","status":true,"publishDate":{"$date":{"$numberLong":"1145988000000"}},"createdAt":{"$date":{"$numberLong":"1748870621989"}},"__v":{"$numberInt":"0"}}
{"_id":{"$oid":"683dd208082f1e9564eb6276"},"image":"image-1748881928143.webp","title":"গাড়ি চুরি রোধে নতুন প্রযুক্তি","description":"আলিকোর সহকারী বিক্রয় ব্যবস্থাপক এনামুল হক হালকা সোনালি রংয়ের গাড়িটি রাস্তায় দাঁড় করিয়ে যান এক বন্ধুর বাড়িতে। গাড়িতে রেখে যান বড় ভাই মোর্শেদ ইকবালকে। তিনি নেমে যাওয়ার পরপরই রুপালি রংয়ের আরেকটি গাড়ি এসে থামে তার গাড়ির সামনে। তিন যুবক গাড়ি থেকে নেমে অস্ত্রের মুখে তার বড় ভাইকে নামিয়ে দিয়ে গাড়ি নিয়ে চম্পট দেয়। কিছুদিন আগে রাজধানীর বনানী ৩ নম্বর সড়কে এভাবে এক নিমেষে ছিনতাই হয়ে যায় এনামুল হকের শখের গাড়িটি। গুলশান থানায় তিনি এ ব্যাপারে একটি মামলা করেন [মামলা নম্বর: ১৬(১)০৬]। কিন্তু আজ পর্যন্ত গাড়ির কোনো সন্ধান পাননি।\r\nএনামুল হক তার গাড়ির খোঁজ পেতে পারতেন অথবা তার গাড়িটি আদৌ ছিনতাইকারীরা চালিয়ে নিয়ে যেতে পারত না যদি তার গাড়িতে ছোট্ট একটি ইলেকট্রনিক চিপ লাগানো থাকত। এমএসএস নামের একটি সংস্থা এখন গাড়ি চুরি রোধে নয়া প্রযুক্তির এ সেবা দিচ্ছে।\r\nপুলিশের হিসাবে সারা দেশে প্রতি মাসে গড়ে ১০০টি করে গাড়ি চুরি বা ছিনতাই হচ্ছে। এর বেশির ভাগ ঘটনা ঘটছে রাজধানীতে। ২০০৫ সালের প্রথম ১১ মাসে গাড়ি চুরি বা ছিনতাইয়ের ঘটনা ঘটেছে ১ হাজার ১০৮টি। এর আগের বছর ২০০৪ সালে সারা দেশে ১ হাজার ৩৬১টি গাড়ি ছিনতাইয়ের ঘটনা ঘটেছে।\r\nপুলিশ কর্মকর্তারা বলেন, রাজধানীতেই ২০টি গাড়িচোর দল সক্রিয় রয়েছে। গাড়ি চুরি বেড়ে যাওয়ার কারণে রাজধানীর বাসাবাড়িতে, অফিসে কিংবা রাস্তায় গাড়ি পার্কিংয়ের পর মালিক-চালকরা থাকছেন চরম উদ্বেগ-উত্কণ্ঠায়। দিনে এবং রাতের আঁধারে গাড়ি ছিনতাইয়ের পাশাপাশি গাড়ির গ্লাস, দরজা, ক্যাসেট প্লেয়ার, ওয়াইপার, লুকিং গ্লাস ও রবার বিটসহ মূল্যবান যন্ত্রাংশ খুলে নিয়ে যাচ্ছে সংঘবদ্ধ চোরের দল। গাড়ি চুরি রোধে পুলিশ নানা ব্যবস্থা নিলেও তার একটিও কোনো কাজে আসেনি।\r\nগাড়ি চুরি বন্ধ করতে সরকারি সংস্থাগুলো ব্যর্থ হলেও সফলার স্বপ্ন নিয়ে এগিয়ে এসেছে একদল উদ্যোমী তরুণ। এসএমএস নামে তারা একটি সংস্থা খুলেছেন নিউ ডিওএইচএসে। প্রতিষ্ঠানটির রয়েছে স্যাটেলাইটের সাহাঘ্যে গাড়ির অবস্থান শনাক্ত করার ব্যবস্থা। এসএমএসের সঙ্গে যুক্ত গাড়িগুলোয় গোপন স্থানে লাগানো হয় একটি চিপ। চালকও বুঝতে পারবেন না এটি কোথায় আছে। তবে এর একটি সুইচ থাকবে সামনের দিকে। চালক কোনো বিপদে পড়লে সেই সুইচে চাপ দিলেই এসএমএসের নিয়ন্ত্রণকক্ষে বেজে উঠবে বিপদসংকেত। সঙ্গে সঙ্গে উদ্ধারকারী দল এগিয়ে যাবে। গাড়িটি কখন, কোন রাস্তায় রয়েছে, তা জানা যাবে নিজের ঘরে বসে। কোনো গ্রাহক চাইলে তার গাড়ি নির্ধারিত সীমানার বাইরে যেতে পারবে না। যাওয়ার চেষ্টা করলেই গাড়ি বিকল হয়ে পড়বে।\r\nঘরে বসেই রাস্তার গাড়ি নিয়ন্ত্রণে রাখতে এসএমএস ব্যবহার করেছে সর্বাধুনিক জিপিএস (গ্লোবাল পজিশনিং সিস্টেম) প্রযুক্তি। উদ্যোক্তারা জানান, এর মাধ্যমে দূর নিয়ন্ত্রণের সাহাঘ্যে গাড়ির দরজা পর্যন্ত তালাবদ্ধ করে দেওয়া যাবে। তাদের নেটওয়াকের্র ভেতরে থাকা গাড়িগুলো কোন কোন রাস্তায় চলছে তাও দেখা যাবে ডিজিটাল মানচিত্রের সাহাঘ্যে। এমনকি কোন সময় গাড়িটি কোথায় ছিল, তাও জানা যাবে ঘরে বসে।\r\nএ ছাড়া যারা নিয়মিত মালামাল পরিবহন করেন তাদের কাভার্ডভ্যানেও এ প্রযুক্তি ব্যবহার করা যেতে পারে। এতে করে ওইসব গাড়ি কোথায়, কোন অবস্থায় আছে, তা বোঝা যাবে। নৌপথে চলাচল করা লঞ্চে এ প্রযুক্তি ব্যবহার করা হলে ঝড়ের মধ্যে লঞ্চটি কী অবস্থায় আছে তাও বোঝা যাবে। যাত্রীরা ঘাটে বসেই বুঝতে পারবেন লঞ্চটি আসলে কোথায় আছে।\r\nবাড়িঘরের নিরাপত্তার জন্যও আছে চমকপ্রদ ব্যবস্থা। বাড়িতে একটি বা দুটি ক্যামেরা লাগিয়ে তার সঙ্গে যুক্ত জিপিএস প্রযুক্তি যুক্ত করা হলে ইন্টারনেটের সাহাঘ্যে অনেক দূরে থেকেও নিজের বাড়ির সব চিত্র দেখা যাবে। এতে করে ঘর পাহারা দেওয়ার কাজটি হয়ে যাবে দূরে থেকেও।\r\nউদ্যোক্তারা জানান, মধ্যবিত্তের ক্রয়সীমার কথা মাথায় রেখে উচ্চ প্রযুক্তির এ নিরাপত্তা সেবার মূল্য নির্ধারণ করা হয়েছে।\r\n\r\n","status":true,"publishDate":{"$date":{"$numberLong":"1146852000000"}},"createdAt":{"$date":{"$numberLong":"1748881928146"}},"__v":{"$numberInt":"0"}}
{"_id":{"$oid":"683dd24d082f1e9564eb627a"},"image":"image-1748881997678.webp","title":"দেশ থেকে পাঠানো টাকায় বিদেশে সন্ত্রাসীদের বিলাসী জীবনযাপন","description":"পণ্য আসে টাকা যায়...\r\nl শাড়ি, মাদকদ্রব্যসহ বিভিন্ন পণ্য অবৈধ পথে ভারত থেকে বাংলাদেশে আসে। এসব পণ্যের বাজার নিশ্চিত করে বিদেশে পালিয়ে থাকা শীর্ষ সন্ত্রাসীদের এখানকার সহযোগীরা। বিনিময়ে ভারতে বসে অথের্র ভাগ পায় পলাতক সন্ত্রাসীরা\r\nl সন্ত্রাসীদের স্থানীয় সহযোগীরা প্রতি মাসে \tচাঁদার টাকা পাঠায় বিদেশে। এ অর্থে রাজার হালে দিন কাটায় বহু পলাতক সন্ত্রাসী\r\nশওকত হোসেন মাসুম ও কামরুল হাসান\r\nএকটি গোয়েন্দা সংস্থার তথ্য পেয়েই দেশের বড় একটি বিপণিকেন্দ্রের এক শাড়ির দোকানে অভিযান চালায় জাতীয় রাজস্ব বোডের্র (এনবিআর) শুল্ক গোয়েন্দা ও তদন্ত অধিদপ্তর। গোয়েন্দা সংস্থার খবর ছিল, এই দোকানের মালিক দীর্ঘদিন ধরে প্রতিবেশী একটি দেশ থেকে অবৈধভাবে পাচার হয়ে আসা শাড়ির ব্যবসা করে আসছেন। আর এই কালো ব্যবসার সঙ্গে জড়িত দেশের বাইরে পালিয়ে থাকা শীর্ষ সন্ত্রাসীরা। \r\n‘মোস্ট ওয়ান্টেড’ একাধিক শীর্ষ সন্ত্রাসী ভারতে অবস্থান করলেও বাংলাদেশে তাদের অথের্র উত্স আগের মতোই রয়ে গেছে। তাদের সহযোগীরা বাংলাদেশে কিছু অসাধু ব্যবসায়ীর কালো ব্যবসা পরিচালনার সুযোগ করে দেয়, আর এই অথের্র ভাগ চলে যায় পালিয়ে থাকা সন্ত্রাসীদের কাছে। সব ধরনের অথের্র লেনদেন ঘটে অবৈধ পথে, হুন্ডির মাধ্যমে।\r\nশাড়িসহ বিভিন্ন ধরনের পণ্য অবৈধ পথে ভারত থেকে বাংলাদেশে আসে। বাংলাদেশে যাতে এসব পণ্য নির্বিঘ্নে বাজারে আসতে পারে, সে ব্যবস্থা করে দেয় সন্ত্রাসীদের সহযোগীরা। আর এর বিনিময়ে অথের্র ভাগ পায় শীর্ষ সন্ত্রাসীরা। এ রকম এক চক্রের সন্ধান পেয়েই গোয়েন্দা সংস্থা তথ্য দেয় এনবিআরকে।\r\nএনবিআরের শুল্ক গোয়েন্দা ও তদন্ত অধিদপ্তর এবং কেন্দ্রীয় গোয়েন্দা সেলের কর্মকর্তারা ধানমন্ডিতে ‘প্লাজা এ আর’ বিপণিকেন্দ্রের ‘কালাঞ্জলী শাড়ী’ নামের দোকানে অভিযান চালান গত ২৬ এপ্রিল। গোয়েন্দা সংস্থা এনবিআরকে জানায়, এই প্রতিষ্ঠানের মালিক ইমাম হোসেন ইমরান। তার সঙ্গী ভারতের ব্যবসায়ী গৌরাঙ্গ ও দিলীপ। এর মধ্যে গৌরাঙ্গ ঢাকার মিটফোর্ডে থেকে ব্যবসা পরিচালনা করেন। ইমাম হোসেন এমরানের রয়েছে ঢাকায় আরও পাঁচটি দোকান। এর মধ্যে একটি গাউছিয়া মার্কেটে, দুটি ইস্টার্ন প্লাজায় এবং দুটি ধানমন্ডি হকার্স মার্কেটে। \r\nঅভিযানে এনবিআর কর্মকর্তারা বিভিন্ন ধরনের হিসাবপত্র, শাড়ি কেনা-বেচার দলিল এবং কম্পিউটার জব্দ করেন। কাগজপত্রে দেখা গেছে, একমাত্র কালাঞ্জলী শাড়ীর দোকান থেকেই ২০০৫ সালের সেপ্টেম্বর থেকে ২০০৬ সালের ফেব্রুয়ারি পর্যন্ত ৬ মাসে প্রায় ১৬ কোটি টাকার শাড়ি বিক্রি হয়েছে। এসব শাড়ি ভারতের ব্যবসায়ীদের কাছ থেকে কিনলেও অর্থ পরিশোধের কোনো রশিদ নেই। \r\nকোটি কোটি টাকা লেনদেন হয়েছে ব্যাংক মাধ্যম ছাড়াই। শাড়ি সরবরাহকারীর তালিকা চেয়েও পাননি কর্মকর্তারা। তবে লুকিয়ে ফেলার সময় এনবিআর কর্মকর্তারা সরবরাহকারীদের একটি তালিকা পেলেও সেখান থেকে সম্পূর্ণ তথ্য উদ্ধার করতে পারেননি। কেননা এ তালিকায় কোনো নাম নেই, আছে একাধিক কোড। প্রত্যেক সরবরাহকারীর আছে একটি চিহ্নিতকরণ নম্বর (আইডি) এবং সাংকেতিক নাম। যেমন- তালিকায় ‘কে জেড-ডি’ নামের এক সরবরাহকারীর কাছ থেকে পাঁচ মাসে ৭ কোটি টাকার শাড়ি কেনা হয়েছে এবং মূল্য পরিশোধ করা হয় ৫ কোটি টাকা। প্রতিষ্ঠানের সকল হিসাব নিজস্ব কোড নম্বরে কম্পিউটারে সংরক্ষণ করা হয় বলে এনবিআর কর্মকর্তারা কম্পিউটারটি জব্দ করেও কোনো তথ্য উদ্ধার করতে পারছেন না। \r\nএনবিআর সূত্রে জানা গেছে, শাড়ি বিক্রির এই প্রতিষ্ঠানের অভিযানসংক্রান্ত সকল তথ্য সরকারের ওই গোয়েন্দা সংস্থাকে জানানো হয়েছে। এ সংক্রান্ত তদন্ত প্রতিবেদনে শাড়ি ছাড়াও চোরাচালান হয় এমন পণ্যের একটি তালিকা দেওয়া হয়েছে। পণ্যগুলো হলো হীরা, স্বর্ণ, রৌপ্য, ইলেকট্রনিক পণ্য, ওষুধ, মাদক, প্রসাধনসামগ্রী, মেয়েদের পোশাক থ্রি-পিস ইত্যাদি। এসব পণ্যের ব্যবসার সঙ্গে জড়িত আমদানিকারক ও পাইকারি ব্যবসায়ীদের তালিকা, ঠিকানা, ছবি ও ব্যাংক হিসাব নম্বর সংগ্রহ করার তাগিদ দেওয়া হয়েছে তদন্ত প্রতিবেদনে।\r\nগোয়েন্দা সূত্রে জানা গেছে, এসব কালো ব্যবসার সঙ্গে বিভিন্ন দেশে পালিয়ে থাকা বাংলাদেশের শীর্ষ সন্ত্রাসীরা জড়িত। শীর্ষ সন্ত্রাসীদের অবস্থান ও বিভিন্ন দেশে বিলাসী জীবনযাপন নিয়ে তথ্য সংগ্রহ করতে গিয়েই কালাঞ্জলী শাড়ী নামের দোকানটির কথা জানতে পারে গোয়েন্দারা। এ বিষয়ে আরও অনুসন্ধান চলছে বলে জানা গেছে। \r\nবিদেশে শীর্ষ সন্ত্রাসীদের বিলাসী জীবনযাপন এবং অথের্র উত্স নিয়ে বিভিন্ন সংস্থার সঙ্গে কথা বলে এ বিষয়ে পাওয়া গেছে চমকপ্রদ সব তথ্য। জানা গেছে, দেশ থেকে পাঠানো টাকায় বিদেশে রাজার হালে দিন কাটাচ্ছে বিভিন্ন মামলার বহু পলাতক আসামি ও শীর্ষ সন্ত্রাসীরা। এসব টাকায় কেউ কেউ বিদেশে এপার্টমেন্ট কিনেছে, কেউ নেমেছে হোটেল ব্যবসায়। বেশির ভাগ সন্ত্রাসীই বিদেশে বসবাস করছে পরিবার নিয়ে। \r\nনারায়ণগঞ্জের সাব্বির আলম খন্দকার হত্যা মামলার আসামি জাকির খান এখন ব্যাংককে সপরিবারে বাস করছেন বলে জানা যায়। নারায়ণগঞ্জের সন্ত্রাসী ডেভিড র্যাবের হাতে নিহত হওয়ার পর জাকির খান ঢাকা থেকে পালিয়ে যান। র্যাব কর্মকর্তারা বলেন, তার নামে দেশ থেকে প্রতি মাসে ১০ লাখ টাকা পাঠানো হচ্ছে বলে তারা জানতে পেরেছেন। জাকির খানের দুই সহযোগী হুন্ডির মাধ্যমে এই টাকা পৌঁছে দিচ্ছে। \r\nর্যাবের গোয়েন্দা কর্মকর্তারা বলেন, টাকা পাঠানোর খবরটি তারা পেয়েছেন কিন্তু কার মাধ্যমে সে টাকা পাঠানো হচ্ছে তা জানতে পারেননি। খোঁজ নিয়ে জানা গেছে, জাকির খানের সহযোগীরা নারায়ণগঞ্জের পঞ্চবটী বিসিক এলাকায় ঝুট ব্যবসা নিয়ন্ত্রণ করছে। ওই ব্যবসা থেকে পাওয়া অর্থ নিয়মিতভাবে তার কাছে পাঠানো হচ্ছে। নারায়ণগঞ্জের একাধিক সূত্র জানায়, স্থানীয় এক গার্মেন্টস ব্যবসায়ীর মাধ্যমে এ টাকা পাঠানো হয়। চট্টগ্রাম থেকে পালিয়ে যাওয়া অস্ত্র মামলার আরেক আসামি বাবরকে সঙ্গে নিয়ে জাকির খান ব্যাংককে দেড় কোটি টাকা দিয়ে হোটেল কিনে ব্যবসা শুরু করেছেন। \r\nসূত্র জানায়, সরকারের পুরস্কার ঘোষিত রাজধানীর শীর্ষ সন্ত্রাসী তানভীর ইসলাম জয় সপরিবারে কলকাতার গড়িয়াহাটে বাস করছেন। জয়ের সঙ্গে তার স্ত্রী ও দুই মেয়ে বাস করেন। তার দুই মেয়েই কলকাতার স্কুলে পড়াশোনা করে। জয় কলকাতা শহরে নীল রংয়ের ‘মহেন্দ্র’ জিপে করে ঘুরে বেড়ান বলে প্রত্যক্ষদর্শীরা জানান।\r\nকলকাতা থেকে ঘুরে আসা লোকজন জানান, নিউমার্কেট এলাকার পার্ক হোটেলের কাছে ‘ত্রিংকার’ বারে সন্ধ্যার পর তাকে দেখা যায়। জয়ের নামে প্রতি মাসে লাখ লাখ পাঠানো হয় বাংলাদেশ থেকেই। \r\nসিআইডির বিশেষ পুলিশ সুপার রুহুল আমিন বলেন, ২১ আগস্ট আওয়ামী লীগ সমাবেশে গ্রেনেড হামলা মামলায় গ্রেপ্তার করা সন্ত্রাসী শফিক ১৬৪ ধারায় আদালতে স্বীকারোক্তিমূলক জবানবন্দি দেয়। তাতে সে জানায়, সে ও তার সহযোগীরা কলকাতায় অবস্থান করা সন্ত্রাসী জয় ও মুকুলের নামে নিয়মিত টাকা পাঠাত। এর মধ্যে মুকুলের নামেই মাসে আড়াই লাখ টাকা করে পাঠানো হয়। বাংলাদেশের স্বর্ণ চোরাচালানির সঙ্গেও জয়ের রয়েছে ঘনিষ্ঠ যোগাযোগ। ঢাকা থেকে স্বণের্র চালান নিরাপদে কলকাতায় পৌঁছে দেওয়ার কাজ করে জয়ের লোকজন। \r\nএকাধিক সূত্র জানায়, ভারতীয় ব্যবসায়ীর কোনো টাকা কেউ না দিলে ঢাকায় থাকা সিন্ডিকেটের মাধ্যমে তারা এসব আদায় করে দেয়। এ ধরনের টাকা পয়সা নিয়ে বিরোধে জয়ের নির্দেশে ভারতীয় চাল ব্যবসায়ী মজিদ আলম গত ৩১ আগস্ট বনানী এলাকায় খুন হন। মজিদ আলম হত্যা মামলার এক আসামি সোহেব শরিফ ডিকন গ্রেপ্তার হওয়ার পর জয়ের নামে চাঁদাবাজির কথা গোয়েন্দা পুলিশের কাছে স্বীকার করে। গোয়েন্দা পুলিশের উপকমিশনার শহীদুল ইসলাম বলেন, ডিকন তাদের কাছে টাকা পাঠানোর কথা স্বীকার করেছে। \r\nসিআইডির ঢাকা জোনের বিশেষ সুপার রুহুল আমিন বলেন, রাজধানীর গাউছিয়া মার্কেট ও বনানী এলাকায় জয়ের নামে চাঁদা তোলা হয়। বিশেষ করে যেসব ব্যবসায়ী ভারতীয় শাড়ি কাপড় বিক্রি করে তারা নিয়মিত চাঁদা দেয়। ঢাকায় চাঁদা না দিলে কলকাতায় তাদের চোরাই পণ্য আটকে দেওয়া হয়। ঢাকা থেকে তোলা চাঁদার টাকা হন্ডির মাধ্যমে বিদেশে পাঠানোর দায়িত্ব ডিকন পালন করেছে বলে পুলিশের কাছে স্বীকার করেছে। \r\nখোঁজ নিয়ে জানা গেছে, মিরপুরের সন্ত্রাসী শাহাদত প্রিন্স গ্রুপের মালিক কাজী মো. শহীদুল্লাহ খুনের পর থেকে ত্রিপুরায় অবস্থান করছে। প্রতি মাসে তার থাকা-খাওয়ার জন্য ৫০ হাজার টাকা পাঠানো হচ্ছে মিরপুর থেকে। শাহাদতের সেকেন্ড ইন কমান্ড খোরশেদ ও তার দলের লোকজন এই টাকা পাঠায়। মিরপুরের ১ নম্বর এলাকার বিভিন্ন মার্কেট থেকে এই টাকা তোলা হয়। \r\nরাজধানী শীর্ষ সন্ত্রাসী সুব্রত বাইন অনেক দিন ধরেই কলকাতা ও তার আশপাশের জেলাগুলোতে অবস্থান করছেন। সঙ্গে আছেন তার দ্বিতীয় স্ত্রী ও দুই বছরের একটি কন্যাসন্তান। জানা গেছে, ভারতে বসেই সুব্রত বাইন ঢাকার অপরাধজগত্ নিয়ন্ত্রণ করছেন। সমপ্রতি সড়ক ও জনপথের আড়াই কোটি টাকার কাজ ভাগাভাগিতে তার লোকজন অংশ নেয়। চাঁদার টাকায় সুব্রত বাইন ভারতের নদীয়া জেলায় ৫০ বিঘা জমিসহ এক বিশাল বাগানবাড়ি কিনেছেন। ঢাকা থেকে প্রতি মাসে তার নামে লাখ লাখ টাকা পাঠানো হয়। ঢাকা ও কলকাতার ব্যবসায়ীদের টাকা আদায়ের কাজটিও সে করে। কলকাতার ব্যবসায়ীদের টাকা কোথাও আটকে গেলে সুব্রত বাইনের লোকজন সে টাকা আদায় করে দেয়। তার প্রধান সহযোগী মোল্লা মাসুদও নদীয়াতে বিয়ে করে বসবাস করছে বলে জানা গেছে। \r\nপুরান ঢাকার সন্ত্রাসী ডাকাত শহিদের নামে প্রতি মাসে ২ লাখ টাকা যাচ্ছে সীমান্তের ওপারে। তাঁতী বাজারের কয়েকজন ব্যবসায়ী এসব টাকা নিয়মিত পাঠানোর কাজ করেন। এ ছাড়া তার নামে চাঁদাবাজি করার জন্য রয়েছে একাধিক দল। চাঁদার টাকার একটি বড় অংশ নিয়মিত তার কাছে পাঠানো হচ্ছে। \r\nসাবেক চিপ হুইফ আবুল হাসনাত আবদুল্লাহর এক ছেলের জন্য নিয়মিত অর্থ পাঠানো হচ্ছে ঢাকা থেকে। আওয়ামী লীগের সাবেক সাংসদ আহসানউল্লাহ মাস্টার খুনের সাজাপ্রাপ্ত আসামি দীপু এখন ভারতে অবস্থান করছেন। তার নামেও টঙ্গী থেকে নিয়মিত টাকা পাঠানো হয়। \r\nচট্টগ্রামের ব্যবসায়ী জামালউদ্দিন অপহরণ ও হত্যা মামলার আসামি আবুল কাশেম চেয়ারম্যান এখন ভারতে অবস্থান করছেন। সেখানে আরও আছেন ওয়ার্ড কমিশনার মামুনুর রশীদ, হাবিব খান, ফটিকছড়ির তৈয়ব। দেশ থেকেই তাদের খরচের টাকা যাচ্ছে।\r\n","status":true,"publishDate":{"$date":{"$numberLong":"1147543200000"}},"createdAt":{"$date":{"$numberLong":"1748881997681"}},"__v":{"$numberInt":"0"}}
{"_id":{"$oid":"683dd28c082f1e9564eb6284"},"image":"image-1748882060544.webp","title":"মানুষ জবাইয়ে সিদ্ধহস্ত শায়খ-সানি দুই ভাই","description":"টিএফআইয়ের প্রতিবেদন, মার্কিন পিসকোর সদস্যদের \r\nহত্যার পরিকল্পনা করেছিল জেএমবি \r\nকামরুল হাসান\r\nধর্মীয় শাসন প্রতিষ্ঠার কথা বলে নিষিদ্ধঘোষিত জঙ্গি সংগঠন জামাআতুল মুজাহিদিনের (জেএমবি) সদস্যরা একের পর এক নিরীহ মানুষকে জবাই করেছে। জেএমবির প্রধান শায়খ আবদুর রহমান নিজ হাতে জবাই করেছেন একাধিক লোককে। যদিও তাকে বিভিন্ন সময়ে জেএমবির আধ্যাতিÄক নেতা হিসেবে প্রচার করা হয়েছে। একইভাবে জবাই করে মানুষ খুন করেছেন শায়খ রহমানের ভাই জেএমবির সামরিক প্রধান আতাউর রহমান সানি। \r\nএকই ধরনের নিষ্ঠুর ও জঘন্য অপরাধে অংশ নিয়েছেন জেএমবির অপারেশনাল কমান্ডার সিদ্দিকুল ইসলাম ওরফে বাংলা ভাই, আবদুল আউয়াল, সালাউদ্দিন, হাফেজ মাহমুদ ও খালেদ সাইফুল্লাহসহ মজলিশে শুরার সব সদস্য। শায়খ আবদুর রহমানসহ জেএমবির দেড় শ জঙ্গিকে জিজ্ঞাসাবাদ শেষে তৈরি করা টিএফআইয়ের (টাস্কফোর্স ফর ইন্টারোগেশন) একটি প্রতিবেদন থেকে এসব তথ্য জানা গেছে।\r\n সূত্র জানায়, আবদুর রহমানসহ জেএমবির মজলিশে শুরার সদস্যরা রিমান্ডে থাকা অবস্থায় টিএফআইয়ের কাছে ১৪ জনকে জবাইয়ের কথা স্বীকার করেছে। তারা ব্র্যাক, গ্রামীণ ব্যাংকসহ ১২টি এনজিওতে ডাকাতি, ৯টি যাত্রার প্যান্ডেলে বোমা হামলা, বিচারক হত্যার জন্য ৯টি আদালতে হামলা, মার্কিন সরকারের স্বেচ্ছাসেবী সংগঠন পিসকোরের সদস্যদের হত্যার পরিকল্পনাসহ বিভিন্ন ঘটনার কথা স্বীকার করেছে।\r\n জঙ্গিরা জানায়, ১৭ আগস্টের বোমা হামলার আগে আবদুর রহমান ছাড়া জেএমবির মজলিশে শুরার সব সদস্য বিভিন্ন ঘটনায় পুলিশের হাতে ধরা পড়ে। কিন্তু পরে এরা সবাই জামিনে বেরিয়ে আসে। \r\n ১৭ আগস্টের বোমা হামলার পর দেশব্যাপী জঙ্গি গ্রেপ্তার অভিযান শুরু করে র্যাব (র্যাপিড অ্যাকশন ব্যাটালিয়ন)। এ সময় জেএমবির শীর্ষ সাত নেতাসহ ৬২৩ জন জঙ্গিকে গ্রেপ্তার করা হয়। র্যাবের হাতে ধরা পড়ে ১৫৫ জঙ্গি। \r\nগ্রেপ্তার এসব জঙ্গিকে জিজ্ঞাসাবাদের জন্য স্বরাষ্ট্র মন্ত্রণালয়ের নির্দেশে টিএফআই গঠন করা হয়। র্যাবের নেতৃত্বে গঠিত সেলে পুলিশসহ বিভিন্ন গোয়েন্দা সংস্থার প্রতিনিধিরা ছিলেন। সেলের সদস্যরা বিভিন্ন সময় গ্রেপ্তার করা ১৫৫ জন জঙ্গিকে জিজ্ঞাসাবাদের ভিত্তিতে একটি প্রতিবেদন তৈরি করেন। \r\nটিএফআই সদস্যরা জানান, জিজ্ঞাসাবাদে জঙ্গিরা বলেছে, ২০০৪ সালের মার্চ মাসে টাঙ্গাইলে ‘নারী তুমি কার’ বইয়ের লেখক মনির খানকে ভারতীয় গোয়েন্দা সংস্থার চর সন্দেহে খুন করে তারা। জেএমবি সদস্য হাফেজ মাহমুদ, মিনহাজ, শহীদ ও শামীম টাঙ্গাইলের দেলদুয়ার বাজারে মনির খানের মাথায় আঘাত করে ধরাশায়ী করেন। পরে আতাউর রহমান সানি নিজ হাতে তাকে ছুরি দিয়ে জবাই করেন। \r\n ২০০৪ সালের এপ্রিল মাসে নওগাঁর রানীনগর থেকে শহীদ নামের এক ব্যক্তিকে জঙ্গিরা সর্বহারা সন্দেহে আটক করে। পরে বগুড়া-নওগাঁ সড়কের আদমদীঘিতে হাফেজ মাহমুদ তাকে জবাই করেন। এ সময় বাংলা ভাই তাকে সহায়তা করেন। \r\n২০০৪ সালের মে মাসে নওগাঁর আত্রাইয়ের গুড়বাড়িয়া এলাকায় দুই হিন্দু যুবককে সর্বহারা সন্দেহে জঙ্গিরা আটক করে। এদের একজনকে আত্রাই নদীর তীরে শায়খ নিজের হাতে জবাই করেন। পরের দিন তারা তাহেরপুর থেকে আরেক যুবককে ভারতীয় গোয়েন্দা সংস্থার এজেন্ট সন্দেহে আটক করে। দ্বিতীয় দফা আটকের পর দিন এদের একজনকে আউয়াল ও অপরজনকে শায়খ রহমান জবাই করে খুন করেন। তিনটি লাশই মাটিতে পুঁতে ফেলা হয় বলে জঙ্গিরা স্বীকার করে। প্রমাণ না থাকায় এ নিয়ে সে সময় কোনো মামলা হয়নি। \r\n২০০১ সালের শেষের দিকে জামালপুরের সরিষাবাড়ীর দিকপাইত ইউনিয়নে হিন্দু থেকে ধর্মান্তরিত একজন খ্িরষ্টানকে জবাই করে জেএমবির জঙ্গিরা। মুসলমান থেকে খ্িরষ্টান ধর্মে ধর্মান্তরিত আবদুল গনি গোমেজ নামে এক ব্যক্তিকে জামালপুরের হাজীপুর বাজারে সালাউদ্দিনের নেতৃত্বে শহীদ জবাই করেন। \r\nপ্রতিবেদনে বলা হয়, ২০০২ সালের ১৬ আগস্ট শায়খ রহমানের নেতৃত্বে বাগেরহাটে হিন্দু বৌদ্ধ খ্িরষ্টান ঐক্য পরিষদের জেলা পর্যায়ের নেতা তারাপদ পোদ্দারের ওপর হামলা হয়। হামলায় ছুরিকাঘাতে আহত হন তারাপদ। এই হামলায় শায়খ রহমান ছাড়াও বাংলা ভাই, তারেক, ওয়ালিউর রহমান, হাবিবুলসহ জেএমবির কয়েকজন সদস্য এ হামলায় অংশ নেন। হামলার পর শায়খ রহমান কয়েকজন সঙ্গী নিয়ে পালিয়ে এলেও বাংলা ভাই ধরা পড়েন। সে সময় তিন মাস বাংলা ভাই জেলে ছিলেন। পরে ২০০২ সালের ২৮ নভেম্বর জামিনে বেরিয়ে আসেন বাংলা ভাই। কারণ মামলার অভিযোগপত্র থেকে সে সময় বাংলা ভাই ও আরও কয়েকজনকে বাদ দেওয়া হয়। কিন্তু ১৭ আগস্টের দেশজুড়ে বোমা হামলার পর এই মামলার তদন্ত নতুন করে শুরু হয়। এবং সম্পূরক অভিযোগপত্রে বাংলা ভাইসহ কয়েকজনকে পুনরায় আসামি করা হয়। \r\nজয়পুরহাটের কালাই থানায় গফুর পীরের আস্তানায় হানা দিয়ে পাঁচজনকে জবাই করে হত্যার কথা স্বীকার করেছে গ্রেপ্তারকৃত জঙ্গিরা। তারা জানায়, ২০০৩ সালে ২০ জানুয়ারি রাতে কালাই উপজেলার বেগুনগ্রামে ‘আস্তানায়ে আঞ্জুমানে চিশতিয়া’র খাদেম নূর উদ্দিন (৬৫), বাবুর্চি ছফির উদ্দিন (৭০), আফাছ উদ্দিন (৬০), দুলাল (৩০) ও মতিয়ুর রহমানকে (২৫) হাত-পা বেঁধে জবাই করে হত্যা করা হয়। বাংলা ভাইয়ের নেতৃত্বে এ হত্যাকাণ্ডে অংশ নেন শহীদ, শহীদুল্লাহ, মামুন ও হাবিল নামের এক জঙ্গি। পরীরের আস্তানা থেকে জঙ্গিরা ফ্যান, কার্পেটসহ নগদ ২০ হাজার টাকা লুট করে। \r\nজেলা পুলিশ সূত্র জানায়, খুনের ঘটনায় পীরের দরবারের সেক্রেটারি আবদুল আজিজ খান বাদী হয়ে কালাই থানায় মামলা করেন। তাতে আসামি হিসেবে কারও নাম উল্লেখ করা হয়নি।\r\nপ্রাথমিক তদন্তে স্থানীয় ডিবি পুলিশ কালাইয়ের আওয়ামী লীগ নেতা এমদাদুল হকের বড় ভাই শাহজালাল বাচ্চুসহ (৬০) ২৭ জনকে গ্রেপ্তার করে। এর মধ্যে বাচ্চুকে দিয়ে পুলিশ ২০০৩ সালে ৯ মার্চ ম্যাজিস্ট্রেটের কাছে ১৬৪ ধারার জবানবন্দি দেওয়ায়। ওই জবানবন্দিতে ঘটনার দায়ে বাচ্চু তার ভাই ও ভগ্নিপতিসহ স্থানীয় পাঁচ আওয়ামী লীগ নেতার নাম বলেন। ডিবি পুলিশ কালাই উপজেলা আওয়ামী লীগের সহসভাপতি এমদাদুল হক, পৌর আওয়ামী লীগের সহসভাপতি সোলায়মান আলী, স্বেচ্ছাসেবক লীগের সহসভাপতি আমিনুল ইসলাম, পৌর আওয়ামী লীগের ৮ নম্বর ওয়াডের্র সদস্য শমসের আলী ও বেলাল হোসেনকে গ্রেপ্তার করে এবং রিমান্ডে নেয়। \r\nটিএফআইয়ের প্রতিবেদনে বলা হয়, ২০০২ সালের ৭ ডিসেম্বর ময়মনসিংহের অজন্তা, ছায়াবাণী, অলকা ও চিত্রা সিনেমা হলে বোমা হামলার নেতৃত্ব দেন জেএমবির শুরা সদস্য সালাউদ্দিন। ওই ঘটনায় ১৯ জন নিহত ও ১০০ জন আহত হন। \r\nএ ঘটনায় সে সময় পুলিশ ময়মনসিংহ আওয়ামী লীগের সভাপতি অধ্যক্ষ মতিউর রহমান, আওয়ামী লীগ সভানেত্রীর রাজনৈতিক সচিব সাবের হোসেন চৌধুরী, অধ্যাপক মুনতাসির মামুন, সাংবাদিক এনামুল হক চৌধুরী ও স্থানীয় আওয়ামী লীগ নেতাদের জড়ানো হয়। সে সময় একে রাজনৈতিক ঘটনা বলে চালানোর চেষ্টা করা হয়। পরে গ্রেপ্তার জেএমবির জঙ্গিরা আদালতে ১৬৪ ধারায় স্বীকারোক্তি দিয়ে জানায়, তারাই এই হামলা চালিয়েছিল। \r\nটিএফআই সূত্র জানায়, ঢাকা বিশ্ববিদ্যালয়ের অধ্যাপক ড. হুমায়ুন আজাদের ওপর হামলার কথা জেএমবি সদস্যরা স্বীকার করেছে। শায়খ আবদুর রহমানের নির্দেশে সানি এ হামলার নেতৃত্ব দেন। এতে অংশ নেন এহসার সদস্য মিনহাজ, শামীম, শহীদ, মনির ও শফিউল্লাহ। এ ঘটনার পরপরই এর সঙ্গে জড়িত সন্দেহে ঢাকা বিশ্ববিদ্যালয়ের রাষ্ট্রবিজ্ঞানের ছাত্র আবু আব্বাস ভুঁইয়া নামে ছাত্রলীগের এক নেতাকে গ্রেপ্তার করে পুলিশ। সিআইডি এখনো এ মামলার তদন্ত করছে। সিআইডির বিশেষ সুপার প্রথম আলোকে বলেন, তদন্ত এখনো শেষ হয়নি।\r\n রাজশাহী বিশ্ববিদ্যালয়ের অধ্যাপক মোহাম্মদ ইউনুসকে হত্যার দায় স্বীকার করেছেন জামায়াতুল মুজাহিদিন বাংলাদেশের (জেএমবি) প্রধান শায়খ আবদুর রহমান। তিনি বলেন, জেএমবির রাজশাহী অঞ্চলের প্রধান আবুল কালাম ওরফে সফিউল্লাহ ওরফে তারেক, বাগমারার জায়েদ ও একই এলাকার ইব্রাহিম এ হামলা চালান। \r\n জিজ্ঞাসাবাদ সেলের কাছে জঙ্গিরা জানায়, ২০০১ সালে নসরুল্লাহ নামে এক জঙ্গি রাঙামাটির একটি হোটেলে নিজেদের বোমা বিস্ফোরণে নিহত হন। তার নামে ‘নসরুল্লাহ ব্রিগেড’ নামে একটি শাখা সংগঠনও গড়ে তোলে জেএমবি। এরা চট্টগ্রাম আদালতে হামলায় অংশ নেয়। \r\nজঙ্গিরা সাতক্ষীরা শহরে সার্কাস ও যাত্রার প্যান্ডেলে বোমা হামলার কথা স্বীকার করে। এ ছাড়া তারা জানায়, ২০০২ সালে দিনাজপুরের ছোট গোলার একটি মেসে বোমা তৈরির সময় বিস্ফোরণ ঘটলে এক জঙ্গি মারা যায়। এ ঘটনায় শুরা সদস্য খালেদ সাইফুল্লাহকে পুলিশ গ্রেপ্তার করে। তিন বছর পরে ২০০৫ সালের জুলাই মাসে তিনি মুক্তি পান।\r\nজঙ্গিরা আরও জানায়, ২০০৩ সালে টাঙ্গাইলের শফিপুরে ফাইল্যার মাজারে সানির নেতৃত্বে বোমা হামলা হয়। এতে তিনজন নিহত ও অনেকে আহত হন। \r\n২০০৩ সালের ১৪ আগস্ট জয়পুরহাটের ক্ষেতলাল থানার মহেশপুর গ্রামের মনতেজারের বাড়িতে প্রশিক্ষণের সময় পুলিশ অভিযান চালায়। এ সময় জঙ্গিদের সঙ্গে পুলিশের সংঘর্ষ হয়। জঙ্গিরা পুলিশের অস্ত্র লুট করে। এ ঘটনায় সানি, আউয়াল ও সালাউদ্দিন পুলিশের হাতে ধরা পড়েন। জেলে আটক থাকার পাঁচ মাস পর থেকে বিভিন্ন সময়ে তারা মুক্তি পান। \r\nযাত্রার প্যান্ডেলে বোমা: জেএমবির সদস্যরা গাইবান্ধার গোবিন্দগঞ্জ, সুন্দরগঞ্জ, বগুড়ার গাবতলী, শেরপুর, গাইবান্ধার সাঘাটা, বগুড়ার ধুনট, সারিয়াকান্দি, রাজশাহীর বাগমারা ও টাঙ্গাইলের দেলদুয়ারে যাত্রার প্যান্ডেলে বোমা হামলার কথা স্বীকার করেছে। \r\nপিসকোর: মার্কিন সরকারের স্বেচ্ছাসেবী সংগঠন পিস কোরের সদস্যদের হত্যা চেষ্টার কথা স্বীকার করে তারা জানায়, ২০০৫ সালের মার্চে জেএমবির গাজীপুরের দায়িত্বপ্রাপ্ত নিজাম পিসকোরের সদস্যদের হত্যার প্রস্তাব করেন। সেপ্টেম্বর মাসে তাদের ওপর হামলার পরিকল্পনা হয়। কিন্তু পিসকোর সেখান থেকে চলে আসার কারণে সে পরিকল্পনা আর বাস্তবায়িত হয়নি। \r\n তবে ওই ঘটনা আগেই গোয়েন্দা সংস্থার সদস্যরা জানতে পারেন। সে সময় জেএমবির প্রতিশোধমূলক হামলার আশঙ্কায় যুক্তরাষ্ট্র বাংলাদেশে পিসকোরের কার্যক্রম অনির্দিষ্টকালের জন্য স্থগিত ঘোষণা করে। ঢাকায় মার্কিন দূতাবাসের সংবাদ বিজ্ঞপ্তি দিয়ে জেএমবির ধরা না পড়া জঙ্গিরা যুক্তরাষ্ট্রসহ অন্যান্য পশ্চিমা দেশের নাগরিকদের ওপর প্রতিশোধমূলক হামলা চালাতে পারে বলে আশঙ্কা প্রকাশ করে। এর আগে শীর্ষ নেতাকে মুক্ত করতে জঙ্গিরা কোনো বিদেশি নাগরিককে অপহরণ ও জিম্মি করা হতে পারে বলে গোয়েন্দা সংস্থাগুলো আশঙ্কা করেছিল। এ কারণে মার্কিন পিসকোর ছাড়াও বিভিন্ন বিষয়ে গবেষণা ও তথ্য সংগ্রহের কাজে আসা ছয়জন ইউরোপীয় নাগরিক তাদের সফর সংক্ষিপ্ত করে বাংলাদেশ ছেড়ে চলে যান।\r\nআদালতে বোমা হামলা: জঙ্গিরা জানায়, তারা বিচারকদের হত্যার জন্য চট্টগ্রামে, লক্ষ্মীপুর, চাঁদপুর, ঝালকাঠি, সিলেট ও গাজীপুরে আদালতে ও বিচারকদের লক্ষ্য করে আট বার হামলা চালায়। এ ছাড়া নেত্রকোনায় উদীচী কার্যালয়ের সামনে ২০০৫ সালের ৮ ডিসেম্বর আতÄঘাতী হামলা চালায় তারা।\r\n এনজিওতে ডাকাতি: জিজ্ঞাসাবাদে জঙ্গিরা জানায়, তারা ২০০২ সাল থেকে বিভিন্ন এনজিওতে লুটপাট করে। এর মধ্যে ২০০২ সালের নভেম্বর মাসে বগুড়ার গাবতলীতে ব্র্যাক অফিস, একই মাসে নাটোরে গ্রামীণ ব্যাংকের শাখায়, ২০০৪ সালের ২ সেপ্টেম্বর চাঁপাইনবাবগঞ্জের শিবগঞ্জে গ্রামীণ ব্যাংক অফিস লুট, ডিসেম্বর মাসে চাঁপাইনবাগঞ্জে ব্র্যাক অফিস, বাগমারায় ব্র্যাক অফিস, সিরাজগঞ্জ, ঠাকুরগাঁওয়ে ও নারায়ণগঞ্জে গ্রামীণ ব্যাংক ও ব্র্যাক অফিস এবং টাঙ্গাইলে আনন্দ নামের একটি এনজিওতে লুটপাট চালায়।\r\n জঙ্গিরা আরও জানায়, রাজশাহীর বাগমারায় তাদের তিনটি ক্যাম্প ছিল। এর মধ্যে হামিরকুত্সা ক্যাম্পের দায়িত্বে ছিলেন বাংলা ভাই, গুড়বাড়িয়া ক্যাম্প চালাতেন আউয়াল এবং বাঁশবাড়িয়া ক্যাম্পের দায়িত্বে ছিলেন হাফেজ মাহমুদ। \r\nপুলিশ এখন যা বলছে: পুলিশ কর্মকর্তারা বলেন, জেএমবির শীর্ষনেতা শায়খ রহমান ও বাংলা ভাইকে জিজ্ঞাসাবাদে এসব বোমা হামলা, হত্যাকাণ্ড ও ডাকাতির ঘটনার দায়দায়িত্ব স্বীকার করার পর ওইসব মামলা তদন্ত প্রশ্নের মুখে পড়েছে। বেশ কয়েকটি মামলার তদন্ত নিয়ে জটিলতাও দেখা দিয়েছে। আগের তদন্তকারীরা প্রকৃত অপরাধীর বদলে ভিন্ন খাতে মামলা প্রবাহিত করেছে। \r\n পুলিশ কর্মকর্তারা জানান, নতুন করে এসব মামলার তদন্ত শুরু হলেও দেখা যাবে শেষ পর্যন্ত আসামিপক্ষ এর সুবিধা পাচ্ছে। এতে করে প্রকৃত অভিযুক্তকে দোষী প্রমাণ করা কঠিন হয়ে যাবে।\r\n","status":true,"publishDate":{"$date":{"$numberLong":"1148234400000"}},"createdAt":{"$date":{"$numberLong":"1748882060546"}},"__v":{"$numberInt":"0"}}
{"_id":{"$oid":"683dd2bf082f1e9564eb6288"},"image":"image-1748882111489.webp","title":"সিদ্ধেশ্বরী কালীমন্দিরের রাস্তা জলমগ্ন","description":"রাজধানীর সিদ্ধেশ্বরী কালীমন্দিরের পাশে একটি রাস্তা এক বছর ধরে জলমগ্ন থাকলেও কর্তৃপক্ষের এদিকে নজর নেই। রাস্তার পাশের বাসিন্দারা এটি সংস্কারের উদ্যোগ নিয়েছিলেন। কিন্তু এখন পর্যন্ত কাজটি শেষ হয়নি।\r\nরাজধানীর সিদ্ধেশ্বরী কালীমন্দিরের দক্ষিণ দিকের প্রাচীর ঘেঁষে ওই রাস্তাটি চলে গেছে মালিবাগ মোড় পর্যন্ত। যানজট এড়াতে হাজার হাজার মানুষ এ রাস্তাটি প্রতিদিন ব্যবহার করেন। বিশেষ করে ভিকারুন্নিসা নূন স্কুলের ছাত্রীরা দ্রুত আসার জন্য এ রাস্তাটি বেশি ব্যবহার করে। কিন্তু তাড়াতাড়ি রাস্তা অতিক্রম করার জন্য এ পথে এলেও সবাইকে পড়তে হয় বিপাকে।\r\nমালিবাগ মোড় পার হলেই শুরু হয় কাদাপানি। মন্দিরে না ওঠা পর্যন্ত তার শেষ নেই। সায়মা নামে এক ছাত্রী জানালেন, প্রতিদিনই সে এ রাস্তা দিয়ে যায়। কিন্তু সব সময় রিকশার চাকা গর্তে পড়ে যাওয়ার আশঙ্কায় থাকতে হয়। একবার কোনো রিকশা এ পথে এলে দ্বিতীয়বার আর আসতে চায় না। এ পথে যারা আসে তারা বিপদে পড়েই আসে। সায়মা জানায়, মালিবাগ ও মৌচাক মোড়ের যানজট এড়াতেই তাকে এ পথে আসতে হয়।\r\nএলাকার বাসিন্দারা জানান, এ রাস্তার নর্দমাগুলো সব সময় ভর্তি থাকে। ময়লা পানি উপচে পড়ে রাস্তার ওপর। দুর্গন্ধে নাকাল নাগরিকেরা কোনোমতে নাকে-মুখে কাপড় দিয়ে রাস্তা পার হন। এ সময় ময়লা পানি ঢুকে পড়ে বাড়ির মেঝেতে।\r\nসিদ্ধেশ্বরী কালীমন্দিরের সেবক বাবুল জানালেন, প্রতিদিন অনেক মানুষ আসেন মন্দিরে। তাদের আসতে হয় কাদাপানি মাড়িয়ে। অনেকের কাপড়চোপড়ও নষ্ট হয়ে যায়। তিনি বলেন, অনেকবার এই সামান্য রাস্তাটি সংস্কারের জন্য তিনি চেষ্টা করেছেন, কিন্তু কেউ এগিয়ে আসেনি। এখন সব সময় ওই রাস্তায় দুর্গন্ধ ছড়িয়ে থাকে। আশপাশের বাড়িঘরে বাস করা যায় না। বিশেষ করে যারা নিচের তলায় বাস করেন, তারা থাকেন সবচেয়ে বিপদে। সিদ্ধেশ্বরীর মানুষ এ রাস্তাটির সংস্কারের জোর দাবি জানিয়েছেন।\r\n","status":true,"publishDate":{"$date":{"$numberLong":"1148752800000"}},"createdAt":{"$date":{"$numberLong":"1748882111491"}},"__v":{"$numberInt":"0"}}
{"_id":{"$oid":"683dd302082f1e9564eb628c"},"image":"image-1748882178777.webp","title":"গণগ্রেপ্তারের পর মুক্তিবাণিজ্য","description":"ঢাকা কৈক্টদণ্ঠীয় কারাগাএরর ফটএক ’ঙ্কজনএদর ভিড় \r\nপদে পদে টাকা ছাড়া রেহাই নেই\r\nকামরুল হাসান\r\nপুরান ঢাকায় কেন্দ্রীয় কারাগারের ছোট ফটক দিয়ে উপুড় হয়ে বের হতে যাওয়া এক তরুণের মুখ এক ঝলক দেখেই পড়িমরি করে ছুটে গেলেন বয়সী এক নারী। তার পেছন পেছন ছুটছেন বয়স্ক এক পুরুষ। ততক্ষণে যুবকটি বাইরে বেরিয়ে এসেছে। তাকে জড়িয়ে ধরে শুরু হলো সেই পুরুষ আর নারীর কান্না। যেন হারিয়ে যাওয়া স্বজনকে অনেক দিন পর তারা ফিরে পেলেন। ভিড়ের মধ্যে এতক্ষণ যারা এদিকে নজর দেননি তারাও ফিরে তাকালেন। শুরু হলো মানুষের জটলা। লাঠি হাতে তেড়ে এল কারারক্ষী¦ফটকের সামনে জটলা কিসের? \r\nতিনজএনর মএধঞ্ঝ বয়’› পুরূষটি নিএজএক সামএল নিএলন। তার কাছ ৈ¼এক জানা গৈল, বিএশষ অভিযাএনর নাএম ঢাকা অবএরাএধর আএগ রাজধানীএত পুলিশ গণএগণ্ঠক্র¦াএরর যৈ জাল বিছিএয়ছিল, তার শিকার হএয়ছিএলন ফৈকু মিয়া নাএমর ৈ লৈাকটির কৈমাষ্ণ সস্তান ’›ুলশিপ্টক মাসুম। গত ৯ জুন সকাএল মিরপুর লৈাকায় নিএজর বাড়ি ৈ¼এক পুলিশ তাএক গৈণ্ঠক্র¦ার কএর। রৈপর পুলিএশর ওপর হামলা করার অভিএযাগ ৈএন তাএক পাঠাএনা হয় কারাগাএর। গত মব্দলবার তার জামিন হএয়এছ কিস্ম জৈল ৈ¼এক ছাড়া পৈএত লৈএগ যায় আরও কৈ দিন। ফৈকু মিয়া জানাএলন, ৪ হাজার টাকা খরচ কএর ছৈএলর জামিন করিএয়এছন। মব্দলবার সারা দিন কারাগাএরর ফটএকর সামএন অএপপ্টা কএর জামিন আএদএশর কপির সএব্দ নগদ ১ হাজার টাকাও ধরিএয় দৈন কারারপ্টীএদর হাএত। কারারপ্টীরা বএলছিল, ৫ হাজার টাকা দিএল ১ ঘÄ»ার মএধঞ্ঝ আসামি বৈরিএয় যাএব। কিস্ম অত টাকা নৈই বএল ছৈএলর মুল্ফিদ্ধর জনঞ্ঝ আরও ২৪ ঘÄ»া তাএদর অএপপ্টা করএত হএয়এছ। \r\nফেকু মিয়া ও তার স্ত্রী ময়না বেগমের মতো এ রকম ঘটনার শিকার হয়ে অনেক মানুষ এখন ঢাকা কেন্দ্রীয় কারাগারের ফটকের সামনে প্রতিদিন ভিড় করে থাকেন। তাদের কারও বাবা বা স্বামী, কারও সন্তান কথিত এই বিশেষ অভিযানে আটক হয়ে অকারণে হয়রানিমূলক বন্দী জীবন কাটাচ্ছে। এদের সঙ্গে কথা বলে জানা গেল গণগ্রেপ্তারের পর নিরীহ মানুষ নিয়ে কীভাবে এবার ঘাটে ঘাটে বাণিজ্য হয়েছে। থানা পুলিশ থেকে শুরু করে আইনজীবী, কারাগারের কর্মচারী-কর্মকর্তারা কেউই এই বাণিজ্য থেকে পিছিয়ে নেই। \r\nআওয়ামী লীগসহ ১৪ দলের ডাকা অবরোধ কর্মসূচিকে সামনে রেখে গত ১ জুন থেকে রাজধানীতে শুরু হয়েছিল পুলিশের ব্যাপক ধরপাকড়। ১০ জুন পর্যন্ত এ অভিযান চলে। অভিযানে বেশির ভাগই নিরীহ মানুষ ধরা পড়ে। ঢাকা মহানগর পুলিশের জনসংযোগ বিভাগের দেওয়া তথ্যে দেখা যায়, ১০ দিনে পুলিশ প্রায় ২ হাজার ৩০০ মানুষকে গ্রেপ্তার করে কারাগারে পাঠায়। এদের মধ্যে তালিকাভুক্ত কোনো সন্ত্রাসী নেই, অভিযানে কোনো অস্ত্রও উদ্ধার হয়নি।\r\nমহানগর পুলিশের একজন কর্মকর্তা জানান, বিরোধী দলের কর্মসূচিকে সামনে রেখে গোয়েন্দা সংস্থার সহায়তায় আওয়ামী লীগ ও অঙ্গসংগঠনের মাঠ পর্যায়ের নেতা-কর্মীদের একটি তালিকা তৈরি করা হয়। এ তালিকা ধরে পুলিশ মাঠে নামে। হাইকোটের্র নিষেধাজ্ঞা থাকায় অবরোধকে সামনে রেখে এবার ৫৪ ধারায় গ্রেপ্তারের সংখ্যা অনেক কম দেখানো হয়। গ্রেপ্তার করা লোকজনকে নিয়মিত পুরোনো মামলায় গ্রেপ্তার দেখানো হয়। ১১ জুন ১৪ দলের ঢাকা অবরোধ কর্মসূচি শেষ না হওয়া পর্যন্ত এদের কারও জামিন হয়নি। ১১ জুন থেকে ধীরে ধীরে গ্রেপ্তার হওয়া লোকজনের জামিন শুরু হয়।\r\nঢাকা কেন্দ্রীয় কারাগারের কার্যালয় থেকে পাওয়া তথ্যে জানা গেছে, এর মধ্যে ১১ জুন জামিন পেয়েছেন ৩২, ১২ জুন ৯৩, ১৩ জুন ১৮৩ এবং গতকাল বুধবার জামিন পান ১৮৯ জন। তবে আদালত থেকে জামিন আদেশ এলেও এরা সবাই মুক্তি পাননি। \r\nকারা কর্তৃপক্ষ জানায়, অনেকের বিরুদ্ধে একাধিক মামলা আছে। এ কারণে তাদের ছেড়ে দেওয়া সম্ভব হচ্ছে না। তারা বলেন, জামিন আদেশ পাওয়া লোকজনের একটি তালিকা কারাগারের বাইরে টাঙানো হচ্ছে। তারপর জামিনপ্রাপ্তদের কেউ অন্য মামলায় আসামি কি না তা পরীক্ষা করে দেখা হচ্ছে। এ কারণে মুক্তি পেতে কিছুটা বিলম্ব হচ্ছে। \r\nগতকাল বুধবার কারাগারের সামনে গিয়ে দেখা যায়, কারারক্ষীদের কার্যালয়ের সামনে একটি বোর্ডে জামিনের আদেশ পাওয়া লোকজনের তালিকা ভিড় করে বন্দীদের স্বজনরা পড়ছেন। এখানে অনেকে অভিযোগ করেন, টাকা না দিলে আসামিদের মুক্তি দিতে বিলম্ব করা হচ্ছে। \r\nকেন্দ্রীয় কারাগারের সামনে অপেক্ষমাণ রিকশাচালক রুহুল আমিন জানান, তার ১৬ বছরের ছেলে ইয়াসিন গত ১০ জুন রাত ১১টায় কাজ শেষে বাসায় ফিরছিল। কোতোয়ালি থানা পুলিশ মাহুতটুলী এলাকা থেকে তাকে ধরে নিয়ে যায়। দোকান কর্মচারী ইয়াসিনের নামে আগে কোনো মামলা না থাকলেও থানা পুলিশ রাতে একটি ভাঙচুরের মামলায় আসামি দেখিয়ে পরদিন আদালতের মাধ্যমে কারাগারে পাঠায়। এরপর তিনি ৪ হাজার টাকা খরচ করে ছেলের জামিন করান। কিন্তু ১ হাজার টাকা না দিলে ছেলে এখন মুক্তি পাবে না বলে তাকে জানানো হয়েছে। তিনি বলেন, গ্রেপ্তারের পর ছেলেকে যাতে মারধর করা না হয় সে কারণে পুলিশের হাতে তিনি ১ হাজার টাকা দিয়েছিলেন। পদে পদে এত টাকা তিনি কোথায় পাবেন¦এ প্রশ্ন রুহুল আমিন এই প্রতিবেদককে করেন।\r\nকারাগারের সামনে দাঁড়ানো শাহজাহান বলেন, বাসাবো বাজারে তিনি তার মুদি দোকানে বসেছিলেন। গত শনিবার বেলা ১১টার দিকে পুলিশ কথা আছে বলে তাকে গাড়িতে তুলে থানায় নিয়ে যায় এবং পরে একটি পুরোনো মামলায় গ্রেপ্তার দেখায়। তিনি জানান, গ্রেপ্তারের পর থেকে পদে পদে সাড়ে ৭ হাজার টাকা দিয়ে গতকাল তিনি ছাড়া পান। \r\nউত্তরা থেকে গত ৯ জুন খোকন, লুত্ফর, রিপন, তরিকুল আলম বাবু, আনোয়ার ও মাহাবুবকে গ্রেপ্তার করে পুলিশ। গতকাল তাদের জামিন হয়। কিন্তু কারাগার থেকে বলা হয়, জামিনের আদেশ পরীক্ষার জন্য সময় লাগবে। লুত্ফরের ভাই মাহবুব জানান, টাকা দিলেই ১ ঘণ্টায় ছাড়া পেয়ে যাবে।\r\nপুলিশি হয়রানির শিকার শুকুর আলী, মতিউর রহমান, শাহজাহান, আজিজের মতো মানুষের শেষ নেই। গ্রেপ্তারবাণিজ্যের পর এরা সবাই এখন পড়েছেন মুক্তিবাণিজ্যের ফাঁদে। তবে কারা কর্তৃপক্ষ এসব অভিযোগ স্বীকার করতে চায় না। ঢাকা কেন্দ্রীয় কারাগারের জেলার শফিকুল ইসলাম খানের কাছে জানতে চাইলে তিনি বলেন, ‘এখন সময় নেই, পরে আসুন; সব কথা বলা যাবে।’\r\n\r\n","status":true,"publishDate":{"$date":{"$numberLong":"1150308000000"}},"createdAt":{"$date":{"$numberLong":"1748882178780"}},"__v":{"$numberInt":"0"}}
{"_id":{"$oid":"683dd337082f1e9564eb6290"},"image":"image-1748882231958.webp","title":"রেলযাত্রীর নিরাপত্তা নিয়ে কারও মাথাব্যথা নেই","description":"কমলাপুর স্টেশন থেকে দুই বন্ধু ট্রেনে উঠেছেন। চট্টগ্রাম যাবেন। একজন বললেন, ‘রেলে এক ধরনের পুলিশ আছে, যার নাম রেল পুলিশ। এরা থানা পুলিশের মতো। এদের কাজ রেলযাত্রীদের নিরাপত্তা দেখা।’ অন্য বন্ধু তার কথা বিশ্বাসই করেন না, কেননা তিনি কখনো এমন শোনেননি। শেষে দুজন বাজি লাগলেন, রেল পুলিশ আছে না নেই সে প্রশ্নে। ৬ ঘণ্টার যাত্রা শেষ। কিন্তু রেল পুলিশ আর এল না। হেরে যাওয়া বন্ধুকে সান্ত্বনা দিলেন বিজয়ী বন্ধু, ‘মানছি তোর কথা ঠিক, রেল পুলিশ আছে। কিন্তু তাদের সব সময় দেখা যায় না।’\r\nওপরে যা বলা হয়েছে সেটা গল্প। তবে বাস্তবেও রেল পুলিশের দেখা মেলাটা বিরল সৌভাগ্যের বিষয়, বলেন ভুক্তভোগীরা। ট্রেনে ছিনতাই, পকেট কাটা, ডাকাতি, যাত্রীদের মালামাল চুরি, তাদেরকে বিষাক্ত খাবার খাইয়ে অজ্ঞান করে জিনিসপত্র লুট¦এমন ঘটনার সংখ্যা ও অভিযোগ বিস্তর। \r\nআবার রেল পুলিশ এবং কর্মচারীদের বিরুদ্ধেও অভিযোগ অনেক। যাত্রীরা বলেন, রেল পুলিশ এক রকম প্রকাশ্যেই মাদক ও চোরাই পণ্য পাচারে সহযোগিতা করে। রেল নিরাপত্তা বাহিনীর কয়েকজন কর্মকর্তাও এমন অভিযোগ করেছেন। কর্মচারীরা ট্রেনে যাত্রীদের জন্য নির্ধারিত জায়গায় মালামাল ওঠান, উপরি কামান, এমন অভিযোগও আছে। \r\nরেলওয়ে পুলিশের উপ-মহাপরিদর্শক ড. শামছুদ্দোহা খন্দকার অবশ্য বলেন, এমন ঢালাও অভিযোগ ঠিক নয়। তা ছাড়া তিনি প্রথম আলোকে বলেন, তাদের বড় সমস্যা লোকবল। তিনি জানান, নিরাপত্তা নিশ্চিত করতে জনসচেতনতা সৃষ্টির উদ্যোগ নেওয়া হয়েছে। এবং রেল পুলিশ তাদের সাধ্যমতো যাত্রীদের নিরাপত্তার কাজটি করে যাচ্ছে। \r\nতবে স্পষ্টতই এ উদ্যোগ যাত্রীদের নিশ্চিন্ত করতে পারছে না। ঢাকায় কমলাপুর জংশনে গত দুই দিন যাত্রীদের সঙ্গে কথা বলে বোঝা যায়, ট্রেনে নিরাপত্তাহীনতা তাদের বড় উদ্বেগের বিষয়।\r\nসিলেট থেকে ঢাকাগামী উপবন এক্সপ্রেসের প্রথম শ্রেণীর একটি কামরায় গত শনিবার ভোরে একদল ডাকাত অস্ত্রের মুখে যাত্রীদের নগদ টাকা ও মালামাল লুট করে নিয়ে যায়। শিশুসহ সাতজন যাত্রী এতে আহত হয়। ঘটনাটি ঘটে ঢাকার ভেতরেই। রেলওয়ে পুলিশ পরে এ ঘটনায় জড়িত সন্দেহে মানিক ও সুমন নামের দুই ডাকাতকে গ্রেপ্তার করেছে। তবে আহত লুত্ফর রহমান অভিযোগ করেছেন, ডাকাতির সময় যাত্রীরা সাহাঘ্যের জন্য চিত্কার করলেও রেল পুলিশ এগিয়ে আসেনি।\r\nযাত্রীরা এবং কয়েকজন নিরাপত্তা কর্মকর্তা বলেছেন, সীমান্ত এলাকার স্টেশন থেকে ছেড়ে আসা ট্রেনে চোরাই পণ্য আসে। এটা বেশি হয় আখাউড়া, হিলি, চাঁপাইনবাবগঞ্জ, দর্শনা ও যশোর এলাকা থেকে আসা ট্রেনে। যাত্রীদের মতে, রেল পুলিশ এ কাজ থামানোর চেষ্টা তো করেই না, বরং সেগুলো জায়গামতো পৌঁছে দিতে সহায়তা করে। নিরাপদে গন্তব্যে পৌঁছে দিচ্ছে নিষিদ্ধ পণ্য। \r\nনাম প্রকাশে অনিচ্ছুক একজন যাত্রী জানান, শ্রীমঙ্গল থেকে রেলের টয়লেটের ভেতরে লুকিয়ে কাঠ পাচার হয়। নিজের দেখা আরেকটি ঘটনার কথা জানান তিনি। কিছু দিন আগে আখাউড়া স্টেশনে এক ব্যক্তি একজন যাত্রীর আসনের নিচে একটি ব্যাগ রেখে চলে যান। পুলিশ এসে ওই যাত্রীকে হয়রানি করে। ব্যাগটিতে ফেনসিডিল ছিল। \r\nনিরাপত্তার ব্যবস্থা-অব্যবস্থা: বাংলাদেশ রেলওয়ের সদর দপ্তর থেকে পাওয়া তথ্যে দেখা যায়, ব্রডগেজ, মিটারগেজ ও মিশ্রগেজ মিলে দেশে রেলপথ রয়েছে ২ হাজার ৮৫৫ কিলোমিটার। রেলের পূর্বাঞ্চল আর পশ্চিমাঞ্চল মিলিয়ে মোট স্টেশন আছে ৪৫৪টি। প্রতিদিন চলাচল করে ২২৯টি যাত্রীবাহী এবং ৪৭টি মালবাহী ট্রেন। আর প্রতি ট্রেনে গড়ে থাকে ৮ শতাধিক মানুষ। রেলওয়ে বলছে, ২০০৫ সালে টিকিট কেটেছে ৪ কোটি ২০ লাখ লোক। বিনা টিকিটের যাত্রীর সংখ্যাও অনেক। \r\nরেলের সার্বিক নিরাপত্তা দেখভালের জন্য রয়েছে দুটি সংস্থা। এর একটি রেলের নিজস্ব নিরাপত্তা বাহিনী। এরা শুধু রেলের সম্পদ রক্ষণাবেক্ষণ করে। যাত্রীদের জানমালের নিরাপত্তা নিশ্চিত করার জন্য আছে পুলিশ বাহিনী নিয়ন্ত্রিত গভর্নমেন্ট রেলওয়ে পুলিশ বা জিআরপি অর্থাত্ রেল পুলিশ। সারা দেশে জিআরপির থানা আছে ২৪টি। এর ১২টি পূর্বাঞ্চলে আর ১২টি পশ্চিমাঞ্চলে। এসব থানার মোট জনবল ১ হাজার ৪ ৬২ জন। এদের অনেকেই বছরের বিভিন্ন সময় ছুটিতে থাকেন। ঘাটতি পূরণ করতে আনা হয় আনসার ও ভিডিপি সদস্য।\r\nঢাকা জিআরপি থানার ভারপ্রাপ্ত কর্মকর্তা মোস্তফা ফারুক আহাম্মদ প্রথম আলোকে জানান, প্রতিদিন কমলাপুর স্টেশন থেকে গড়ে ২৫টি ট্রেন বিভিন্ন দিকে ছেড়ে যায়। এর মধ্যে রাতের বেলা ছাড়ে সাত-আটটি ট্রেন। জিআরপি শুধু রাতের ট্রেনের নিরাপত্তা দেয়। দিনের বেলার ট্রেনে কোনো নিরাপত্তা কর্মী থাকে না। আন্তঃনগরসহ সব ধরনের ট্রেনে মাত্র চার-পাঁচজন করে পুলিশ দেওয়া হয়। লোকবল কম থাকার কারণেই পাহারার কাজটি এভাবে চলে। তিনি জানান, বড় ধরনের কোনো অঘটন ঘটলে তা সামাল দেওয়ার ক্ষমতা তাদের নেই।\r\n\r\n","status":true,"publishDate":{"$date":{"$numberLong":"1153764000000"}},"createdAt":{"$date":{"$numberLong":"1748882231960"}},"__v":{"$numberInt":"0"}}
{"_id":{"$oid":"683dd36a082f1e9564eb6294"},"image":"image-1748882282016.webp","title":"ফাঁসির কয়েদি দুই শীর্ষস্থানীয় জঙ্গির জন্য কারাবিধি সংস্কার হচ্ছে! ","description":"মৃত্যুদণ্ড পাওয়া ও পাঁচ বছরের ঊর্ধ্বে সাজা পাওয়া আসামিকে কেন্দ্রীয় কারাগারে রাখার বাধ্যবাধকতা তুলে নেওয়া হচ্ছে। এসব আসামিকে জেলা কারাগার বা সরকার ঘোষিত যেকোনো উপ-কারাগারে (সাব জেল) রাখা যাবে।\r\nএতে করে মৃত্যুদণ্ড পাওয়া দুই শীর্ষস্থানীয় জঙ্গি নেতা শায়খ আবদুর রহমান ও সিদ্দিকুল ইসলাম বাংলা ভাইকে উপ-কারাগারে রাখার বিষয়টি বৈধতা পাবে। এদের উপ-কারাগারে রাখার বৈধতা নিয়ে তৈরি হওয়া বিতকের্র অবসান ঘটাতেই সরকার দ্রুত কারাবিধি সংস্কারের উদ্যোগ নিয়েছে বলে জানা গেছে। \r\nসরকারের কারা সংস্কার কমিটি কারাবিধির এ ধারাটিসহ ৩৩৮টি বিধি সংশোধনের সুপারিশ করেছে। আগামী ১৩ আগস্ট কারা সংস্কারসংক্রান্ত মন্ত্রিসভা কমিটিতে বিষয়টি উত্থাপিত হবে।\r\nকারাবিধি (জেল কোড) কার্যত লঙ্ঘন করে শীর্ষস্থানীয় দুই জঙ্গি নেতাকে গত ১ জুলাই থেকে রাজধানীর মিরপুরে একটি উপ-কারাগারে রাখা হয়েছে। এ ছাড়া ঝালকাঠি ও চাঁদপুরের দুটি বাড়িকেও উপ-কারাগার ঘোষণা করা হয়েছে। ওই সব এলাকায় দায়ের করা মামলার হাজিরার সময় আবদুর রহমান ও বাংলা ভাইকে এসব উপ-কারাগারে রাখা হয়েছে ও হবে। সেখানকার নিরাপত্তার দায়িত্বও রয়েছে র্যাবের হাতে।\r\nকারাবিধি অনুযায়ী কারা মহাপরিদর্শক ইচ্ছা করলে যেকোনো স্থাপনাকে উপ-কারাগার ঘোষণা করতে পারেন। তবে এ ধরনের কারাগারে মৃত্যুদণ্ড পাওয়া কয়েদি রাখার বিধান নেই। \r\nকারাবিধির ৯৮০, ৯৮১ ও ৯৮৩ অনুযায়ী মৃত্যুদণ্ডের আদেশ পাওয়া কয়েদিকে কেন্দ্রীয় কারাগারের ভেতরে ‘নির্জন সেলে (কক্ষ)’ রাখতে হবে। এ রকম কক্ষে কয়েদিকে নজরদারির জন্য একজন সার্বক্ষণিক কারারক্ষী থাকবে। এমনকি প্রাত্যহিক ক্রিয়াকর্মও কারারক্ষীর নজরদারিতে সম্পন্ন করার কথা। কারাধ্যক্ষ প্রতিদিন সকালে কয়েদিকে তল্লাশি করবেন। কিন্তু এসব বিধি লঙ্ঘন করে শায়খ আবদুর রহমান ও বাংলা ভাইকে উপ-কারাগারে রাখা হয়েছে। \r\nএদের উপ-কারাগারে রাখা বৈধ করতে দ্রুত কারাবিধি সংস্কার করা হচ্ছে কি না, জানতে চাইলে কারা মহাপরিদর্শক ব্রিগেডিয়ার জেনারেল জাকির হাসান প্রথম আলোকে বলেন, কারা বিধি সংস্কারের কাজ শুরু হয়েছিল ১৯৯৩ সালে। নতুন করে কোনো কিছু করা হচ্ছে না। তিনি জানান, সংস্কার কমিটি ইতিমধ্যে কারাবিধির ১ হাজার ৩৮৮টি ধারার মধ্যে ৩৩৮টি ধারা সম্পূর্ণভাবে সংশোধনের সুপারিশ করেছে। এ ছাড়া এক হাজারের মতো ধারায় সামান্য কিছু কিছু সংশোধনীর পক্ষে কমিটি মত দিয়েছে। মৃত্যুদণ্ড পাওয়া আসামির কথা উল্লেখ করে তিনি বলেন, বর্তমানে কেন্দ্রীয় কারাগার ছাড়াও অনেক জেলা কারাগারে ফাঁসির কয়েদি রয়েছে। কারা বিধি সংস্কার করা হলে এসব বন্দিকে রাখার বিষয়টিও বৈধতা পাবে।\r\nবর্তমানে ১১টি কেন্দ্রীয় কারাগারসহ দেশে ৬৯টি কারাগার রয়েছে। এর মধ্যে তিনটি উপ-কারাগার ও ৫৫টি জেলা কারাগার। এসব কারাগারে গড়ে প্রতিদিন ৭২ হাজারের বেশি বন্দী বাস করছে। এদের মধ্যে ফাঁসির আসামির সংখ্যা ৮৭২।\r\nকারাসূত্র জানায়, ১৯৯৩ সালে কারা সংস্কার কমিটি গঠন করা হলেও কাজ শুরু করে ১৯৯৪ সাল থেকে। স্বরাষ্ট্রসচিব এ কমিটির প্রধান। এ ছাড়া বিভিন্ন মন্ত্রণালয় ও পুলিশের প্রতিনিধি এতে আছেন। গঠনের পর থেকে কমিটি ৬০ বার বৈঠকে বসলেও সংস্কারের কাজ তেমন হয়নি। সমপ্রতি উপ-কারাগার নিয়ে বিতকের্র পরই সংস্কারের ব্যাপারে সরকার উদ্যোগ নেয়। \r\nজানা যায়, ফৌজদারি আইন, দণ্ডবিধি, পুলিশ প্রবিধান (পিআরবি), দেওয়ানি আইন, নারী ও শিশু আইন, বিশেষ ক্ষমতা আইনসহ বিভিন্ন আইনের মাধ্যমে কারাবিধি পরিচালিত হয়। এসব আইন অপরিবর্তিত রেখে কারাবিধি সংস্কার করা হচ্ছে।\r\nযেসব ধারা সংশোধন হচ্ছে: সূত্র জানায়, সংস্কারের মাধ্যমে বর্তমানে প্রচলিত কারাবিধিতে অনেক পরিবর্তন আনা হচ্ছে। সংস্কারের সুপারিশের মধ্যে বন্দীদের ডিভিশন দেওয়ার ব্যবস্থা গুরুত্বপূর্ণ। প্রচলিত নিয়মে বন্দীদের ডিভিশন দেওয়া হয় আদালতের নির্দেশে। সংশোধনীতে এ ক্ষমতা কারা কর্তৃপক্ষের হাতে দেওয়া হয়েছে। সিনিয়র জেল সুপার বন্দীর অবস্থা নির্ধারণ করে তাকে ডিভিশন দিতে পারবেন। সংস্কার প্রস্তাবে কারারক্ষীদের ইউনিফর্ম পরিবর্তন, নিরাপত্তার জন্য জেনারেটর দেওয়া, পর্যবেক্ষণ টাওয়ার স্থাপন, কারারক্ষীদের ওয়াকিটকি ও বাইনোকুলার দেওয়া, সোডার বদলে কাপড় ধোয়া ও গোসলের সাবান দেওয়া, একসঙ্গে জুমা, তারাবি ও ঈদের নামাজ পড়তে দেওয়ার অনুমতি, কারাগারের ভেতরে অমানবিক শ্রম বাতিল করা, প্রতিটি ওয়ার্ডে ফ্যান ও মাছি নিরোধ জাল ব্যবহার করা, প্রতিটি ওয়ার্ডে টেলিভিশন দেওয়া, রোজার সময় ইফতারি দেওয়া, শিশুদের জন্য আলাদা খাবার দেওয়া, প্রতিদিনের খাবারের চালের পরিমাণ ৫৮৩ গ্রাম থেকে ৭০৫ গ্রামে বাড়ানো ও অ্যালুমিনিয়ামের বদলে মেলামাইনের গ্লাস ও প্লেট সরবরাহের সুপারিশ করা হয়েছে। \r\nসাজা রেয়াত ও প্যারোলে মুক্তি: সাজা পাওয়া বন্দীর শাস্তির রেয়াত এক-চতুর্থাংশ থেকে বাড়িয়ে এক-তৃতীয়াংশ করার সুপারিশ করা হয়েছে। বর্তমানে সাজা পাওয়া কয়েদি ভালো আচরণের কারণে প্রতিবছর তিন মাসের সাজা রেয়াত পেয়ে থাকেন। এতে করে নয় মাসে বছর হিসাব করা হয়। এ ছাড়া দুই বছর বা তার ঊর্ধ্বে সাজা পাওয়া বন্দীদের সাজার মেয়াদ অর্ধেক শেষ হওয়ার পর তাদের প্যারোলে মুক্তির সুযোগ দেওয়ার সুপারিশ করা হয়েছে। তবে শর্ত রয়েছে, তিনি প্যারোলে থাকা অবস্থায় সমাজকল্যাণ মন্ত্রণালয়ের একজন কর্মকর্তার অধীনে থাকবেন। যাবজ্জীবন সাজাপ্রাপ্ত বন্দীরাও প্যারোলে মুক্তির সুযোগ পাবেন। আগে শুধু মহিলারা প্যারোলে মুক্তির সুযোগ পেতেন। বন্দীর আবেদনের পরিপ্রেক্ষিতে প্যারোলে মুক্তির জন্য একটি উচ্চপর্যায়ের কমিটি সিদ্ধান্ত নেবে।\r\n","status":true,"publishDate":{"$date":{"$numberLong":"1155146400000"}},"createdAt":{"$date":{"$numberLong":"1748882282019"}},"__v":{"$numberInt":"0"}}
{"_id":{"$oid":"683dd3a1082f1e9564eb6298"},"image":"image-1748882337914.webp","title":"ব্রিটেনে হেরোইন পাচার মামলার তদন্ত এগোচ্ছে না","description":"বিডি ফুডস মালিকের সহযোগীরা এখনো ধরা পড়েনি\r\nকামরুল হাসান ও আশরাফ-উল-আলম\r\nবিডি ফুডসসহ পাঁচটি প্রতিষ্ঠানের বিরুদ্ধে ব্রিটেনে মাদকদ্রব্য হেরোইন পাচারের মামলার তদন্ত থমকে গেছে। পাচার করা হেরোইনের আলামত এখনো সংগ্রহ করতে পারেনি অপরাধ তদন্ত বিভাগ সিআইডি। এর সঙ্গে জড়িত অনেকেই এখনো ধরাছোঁয়ার বাইরে। এ অবস্থায় জামিনে বেরিয়ে এসেছেন বিডি ফুডসের মালিক বদরুদ্দোজা মোমিন।\r\nসিআইডি কর্মকর্তারা জানান, আলামত ছাড়া অভিযোগপত্র দিলে এ মামলা টিকবে না, এতে করে আসামিরা এমনিতেই খালাস হয়ে যাবেন। \r\nপুলিশের একাধিক সূত্র জানায়, বিডি ফুডসের মালিক কাদের মাধ্যমে হেরোইন এনে ব্রিটেনে পাচার করতেন, সে সম্পর্কে তথ্য পাওয়া গেলেও তদন্ত কর্মকর্তারা সেদিকে এগোচ্ছেন না। বিডি ফুডসের মালিক বদরুদ্দোজা মোমিন প্রভাবশালী ব্যক্তি হওয়ায় বাকি তদন্ত থেমে গেছে বলেও একটি সূত্র নিশ্চিত করেছে। তবে আলামত জব্দ করতে তদন্ত দল ব্রিটেনে যাওয়ার জন্য উঠেপড়ে লেগেছে, যদিও সরকারের অনুমোদন এখনো পাওয়া যায়নি। \r\nহেরোইন পাচারের মামলা তদন্ত কমিটির প্রধান সিআইডির বিশেষ সুপার ইব্রাহিম ফাতেমী প্রথম আলোকে বলেন, কবে আলামত মিলবে সে বিষয়ে তারা কিছু জানেন না। তবে বদরুদ্দোজা মোমিনসহ গ্রেপ্তার করা আসামিদের জিজ্ঞাসাবাদ করে তারা গুরুত্বপূর্ণ তথ্য পেয়েছেন বলে জানান। \r\nব্রিটেনে শাকসবজি, নির্মাণসামগ্রী টাইলসের আড়ালে ৭৫ কেজি হেরোইন পাচারের ঘটনায় দায়ের করা দুটি মামলায় (একটি ঢাকার মতিঝিল, অন্যটি সূত্রাপুর থানায়) এ পর্যন্ত আটজনকে গ্রেপ্তার করা হয়। এরা হলেন বিডি ফুডসের চেয়ারম্যান বদরুদ্দোজা মোমিন, কর্মচারী নাজমুল হায়দার বুলবুল, ব্যবস্থাপক আবু বকর সিদ্দিক মিঠু, ব্যবস্থাপক মাইনুদ্দিন, তাদের সহযোগী বিমানের কার্গো শ্রমিক মোখলেছুর রহমান নয়ন, অভিযুক্ত আরেক কোম্পানি গ্রিন হ্যাভেনের মালিক আবুল বাশার ওরফে সেলিম, তার সহযোগী কাজী জাফর রেজা ও দেলোয়ার হোসেন।\r\nএদের মধ্যে বিডি ফুডসের ব্যবস্থাপক মাইনুদ্দিন, কর্মচারী নাজমুল হায়দার বুলবুল, বিমানের কার্গো শ্রমিক নয়ন ও গ্রিন হ্যাভেনের অংশীদার কাজী জাফর রেজা আদালতে ১৬৪ ধারায় জবানবন্দি দিয়েছেন। এসব আসামির জবানবন্দিতেই স্পষ্টভাবে প্রকাশ পেয়েছে হেরোইন পাচারের সঙ্গে আরও অনেকে জড়িত।\r\nবিডি ফুডসের চেয়ারম্যানকে ১৪ মে রাতে গ্রেপ্তার করে কয়েক দফা রিমান্ডে নিয়ে জিজ্ঞাসাবাদ করা হয়। তদন্ত কর্মকর্তা আদালতে দেওয়া প্রতিবেদনে উল্লেখ করেছেন, বদরুদ্দোজা মোমিন হেরোইন পাচারের বিভিন্ন তথ্য দিয়েছেন। কিন্তু তাকে দিয়ে কোনো ধরনের স্বীকারোক্তি দেওয়াতে ব্যর্থ হয়েছে পুলিশ। একটি সূত্র জানায়, বদরুদ্দোজা স্বীকারোক্তি দিলে তার পেছনে আর কারা হেরোইন চোরাচালানে জড়িত, তা বেরিয়ে আসত। \r\nবিডি ফুডসের কর্মচারী নাজমুল হায়দার বুলবুল ১৪ মে স্বীকারোক্তিমূলক জবানবন্দিতে আদালতকে জানান, লন্ডনে বাংলাদেশি দুজন ক্রেতা আছেন। হেরোইন পাচারের জন্য বিডি ফুডসকে তারা নিয়মিত টাকা দিতেন। আরেক আসামি কাজী জাফর রেজা স্বীকারোক্তিতে বলেন, তাজউদ্দিন আহমেদ ওরফে মিন্টু নামে একজন বাংলাদেশি এ দেশ থেকে পাঠানো হেরোইন ব্রিটেনে জাহাজ বা বিমানবন্দর থেকে খালাস করতেন। মিন্টুকে সহযোগিতা করতেন আরেকজন বাংলাদেশি।\r\nবিমানের কার্গো শ্রমিক নয়ন আদালতে দেওয়া স্বীকারোক্তিতে জানান, বুলবুল তাকে সবজি ও কসমেটিকসের বাক্সে হেরোইন ঢুকিয়ে দেওয়ার জন্য ভাড়া করেন। তিনি টঙ্গীর একটি গুদামে বিভিন্ন কার্টনে হেরোইন সাজিয়ে দেন। পুলিশ সেই গুদামমালিকদের কোনো খোঁজও করেনি। \r\nবিডি ফুডসের একজন ঊর্ধ্বতন কর্মকর্তার নির্দেশে ঢাকার শাপলা চত্বর ও উত্তরার মাসকট প্লাজা থেকে বুলবুল নিজে হেরোইন সংগ্রহ করতেন। একজন পুরুষ ও একজন মহিলা এ হেরোইন সরবরাহ করতেন। স্বীকারোক্তিতে বুলবুল এসব তথ্য আদালতকে জানালেও সরবরাহকারী ওই পুরুষ-মহিলারও সন্ধান মেলেনি।\r\nআসামি কাজী জাফর রেজা স্বীকারোক্তিতে আদালতকে জানিয়েছেন, পল্টনের হোটেল প্রীতম ও মতিঝিলের ক্যাফে ঝিলসহ অন্যান্য স্থান থেকে তিনি হেরোইন সংগ্রহ করতেন। বিভিন্ন সময় বিভিন্ন ব্যক্তি এসব হেরোইন তার কাছে পৌঁছে দিতেন। তবে এরা কারা তা কেউ জানেন না। \r\nসূত্র জানায়, লন্ডনের মিন্টু ও তার সহযোগীকে গ্রেপ্তার, টঙ্গীর গুদামমালিকের সংশ্লিষ্টতা, শাপলা চত্বর, মাসকট প্লাজার হেরোইন সরবরাহকারী, হোটেল প্রীতম ও ক্যাফে ঝিলে ওই ঘটনার সময় কারা আসা-যাওয়া করতেন বা কোন কোন ব্যক্তি হেরোইন পৌঁছে দিতেন¦এসব তথ্য এখন পর্যন্ত আদালতকে জানানো হয়নি। ফলে ধরাছোঁয়ার বাইরে রয়ে গেছে মাদক পাচারের পেছনের বা কাছের লোকেরা।\r\nবিডি ফুডসের কর্মচারী নাজমুল হায়দার বুলবুল তার স্বীকারোক্তিমূলক জবানবন্দিতে আদালতকে জানান, মোমিনের পরিকল্পনা ও যোগসাজশে ব্রিটেনে হেরোইন পাচার করা হতো। পরে বিডি ফুডসের ব্যবস্থাপক মাইনুদ্দিনও ১৬৪ ধারায় জবানবন্দিতে আদালতকে জানান, কোম্পানির চেয়ারম্যান বদরুদ্দোজা মোমিনের নির্দেশ ও তত্ত্বাবধানে হেরোইন পাচার করা হতো। এত সব স্বীকারোক্তির পরেও জামিন পেয়ে মোমিন বেরিয়ে আসেন।\r\nনাম প্রকাশে অনিচ্ছুক সিআইডির একটি সূত্র জানায়, রহস্যজনকভাবে এ মামলার তদন্ত থমকে গেছে। তদন্তকারী কর্মকর্তাদের সঙ্গে কথা বলে জানা গেছে, মামলা নিয়ে এখন তাদের কোনো আগ্রহই নেই।\r\n","status":true,"publishDate":{"$date":{"$numberLong":"1156442400000"}},"createdAt":{"$date":{"$numberLong":"1748882337916"}},"__v":{"$numberInt":"0"}}
{"_id":{"$oid":"683dd3d0082f1e9564eb629c"},"image":"image-1748882384495.webp","title":"‘মনে হয় বাবা যেন ডাকছে আমায়’","description":"রিনা ডেনিস ওরফে রিনা রহমানের গল্প নিয়ে সিনেমা করলে অতিমাত্রার কাকতালীয় ঘটনার সমাবেশ দেখে লোকে এটাকে গাঁজাখুরি ঢাকাই ছবি বলে প্রত্যাখ্যান করতে পারে, কিন্তু জীবন কখনো কখনো সিনেমার চেয়ে চমকপ্রদ। ২৬ বছর পর বাবাকে ফিরে পাওয়ার সেই আশ্চর্য মধুর কাহিনীই আজ আমাদের শোনাচ্ছেন কামরুল হাসান \r\n\r\nসামনে দিয়ে কোনো রিকশা গেলেই উত্সুক চোখে চালকের মুখের দিকে তাকিয়ে থাকে মেয়েটা, কাকে যেন খোঁজে। আর খালি ভাবে, সে বেঁচে আছে তো? আর বেঁচে যদি থাকেও এতদিন পর তাকে চিনব তো? মেয়েটার এমন শঙ্কার যথেষ্ট কারণ আছে। যে মানুষটাকে তিনি খুঁজছেন তাকে শেষ দেখেছিলেন আজ ২৬ বছর। সেই দেখার কোনো স্মৃতিই আজ আর তার মনে নেই। আর থাকবেই বা কী করে, তখন যে তার বয়স মোটে ৬ মাস! তারপরও কী এক আশায় লাখো রিকশাওয়ালার মধ্যে সেই মানুষটাকেই খোঁজে মেয়েটা। মানুষটা যে তার ২৬ বছর আগে হারিয়ে যাওয়া বাবা!\r\nমেয়েটির নাম রিনা ডেনিস ভ্যান ডার মির। হল্যান্ডের নাগরিক, পেশায় আইনজীবী। জন্মগতভাবে কিন্তু মেয়েটা ওলন্দাজ না, বাঙালি। ১৯৮০ সালে ঢাকার একটি বেবি হোম থেকে রিনাকে দত্তক নিয়েছিলেন হল্যান্ডের ভ্যান ডার মির। তখন কাগজেকলমে তার নাম ছিল রিনা রহমান। সে বছর মার্চ কিংবা এপ্রিলে ভ্যান ডার মির রিনাকে নিয়ে উড়োজাহাজে চড়ে বসেন। রিনার বয়স তখন মোটে ছয় মাস। তারপর একে একে পেরিয়ে গেছে ২৬টি বছর। আস্তে আস্তে বড় হয়েছেন, পড়াশোনা শেষ করে আইন পেশায় ঢুকেছেন, বিয়ে করেছেন, স্বামী পেশায় শিক্ষক। এরই মধ্যে ভ্যান ডার মির একদিন রিনাকে বলেছেন, বাংলাদেশ নামের একটা দেশের সঙ্গে রয়েছে তার অচ্ছেদ্য বন্ধন। \r\nএমন এক দেশের নাম বলছেন বাবা, জ্ঞান হওয়ার পর যে দেশটিকে কখনোই চোখেও দেখেননি রিনা। কিন্তু রিনা তখনো জানেন না তার জন্য অপেক্ষা করছে আরও বড় বিস্ময়। ভ্যান ডার মির তাকে জানালেন, তিনি তার আসল বাবা নন, তার আসল বাবা একজন বাংলাদেশি, নাম মতিউর রহমান। ভদ্রলোক ফরিদপুরের বাসিন্দা, রিকশাঅলা। রিনার নানি তাকে একটি বেবি হোমে রেখে গিয়েছিলেন।\r\nস্বামী পরিবার নিয়ে হল্যান্ডে সুখেই ছিলেন। তারপরও নিজের বাংলাদেশি পরিচয় জানার পর তাকে গ্রাস করে এক ‘বিপন্ন বিস্ময়’। তিনি পণ করেন, নিজের অতীত ইতিহাস জানবেন, জানতেই হবে। বাবার কাছে থাকার সময় সব সময়ই এ দেশে আসতে চেয়েছেন রিনা, কিন্তু নানা কারণে তা আর হয়ে ওঠেনি । কিন্তু স্বামী ডেনিসের সঙ্গে আগে কখনোই বিষয়টি নিয়ে আলোচনা করেননি। দুই বছর আগে বিয়ে করেছেন ওরা। একদিন আর না পেরে আলাপের ছলে ডেনিসকে কথাটা বললেন রিনা, ‘আমি বাংলাদেশে যেতে চাই। ওখানেই আছে আমার অতীত, আমার সত্যি বাবা-মা।’ রিনাকে অবাক করে দিয়ে ডেনিস বললেন, ‘তাহলে আমরা অবশ্যই বাংলাদেশে যাব।’\r\nবাবার নাম মতিউর রহমান, পেশায় রিকশাঅলা, বাড়ি ফরিদপুর¦এটুকু মাত্র তথ্য সম্বল করে ১৫ দিনের ভিসা নিয়ে ৩ আগস্ট স্বামী ডেনিস ক্লেভারকে নিয়ে ঢাকায় আসেন রিনা। বিমানবন্দর থেকেই তারা সরাসরি চলে যান ফরিদপুর। সেখানে একটি সংবাদ সম্মেলনে কান্নাজড়িত গলায় রিনা তার হতদরিদ্র বাবা মতিউর রহমানের ঠিকানাটি খুঁজে দেওয়ার জন্য সবার কাছে আবেদন জানান। সংবাদ সম্মেলনের পর শহরের উপকণ্ঠ আলীপুর এলাকার আবদুল জব্বার মোল্লার বাড়ি থেকে তাদের ডাক আসে। জব্বার মোল্লা ও তার স্ত্রী রিজিয়া বেগম তাদের মেয়েকে হল্যান্ডের এক দম্পতির হাতে তুলে দিয়েছিলেন। রিজিয়া বেগম খুঁটিয়ে খুঁটিয়ে পর্যবেক্ষণ করেন রিনাকে। রিনার বুকে আশা। হয়তো তিনি খুঁজে পেয়েছেন তার বাবা-মা। কিন্তু হতাশ হতে হয় তাকে। জব্বার-রিজিয়া দম্পতি তাদের মেয়েকে দত্তক দেন ১৯৭৫ সালে। খুব মন-খারাপ হলো রিনা আর ডেনিসের। হতাশ রিজিয়া বেগমও। এভাবে গাইড আবু তাহের বাবলুকে নিয়ে যেখান থেকেই ডাক আসে, ছুটে যান রিনা ও ডেনিস। একে একে তারা যান ফরিদপুর সদর উপজেলার ডিগ্রির চর ও আলীয়াবাদ ইউনিয়নে।\r\nএদিকে সুদূর নেদারল্যান্ড থেকে ছুটে আসা এক হতভাগ্য কন্যা ফরিদপুরে তার হারানো বাবাকে খুঁজছে, পত্রিকায় এ সংবাদ পড়েই হটলাইন বাংলাদেশের মানবাধিকার সমন্বয়কারী রোজালিন কস্তার কাছে ছুটে আসেন বৃদ্ধ, তারও নাম মতিউর রহমান। পত্রিকা কার্যালয়ে যোগাযোগ করে ফরিদপুরের স্থানীয় প্রতিনিধির সঙ্গে কথা বলেন তিনি। তার কাছ থেকে জোগাড় করেন রিনা ও তার স্বামীর গাইডের ফোন নম্বর। রিনা ও ডেনিস তখন ফরিদপুর থেকে চলে যান চট্টগ্রাম ও সিলেটে। রোজালিন তাদের সঙ্গে ফোনে যোগাযোগ করলে তারা ২২ আগস্ট সকালে মালিবাগে হটলাইনের কার্যালয়ে আসতে চান। \r\nরোজালিন কস্তা জানালেন, দুপক্ষের কেউই নিশ্চিত ছিলেন না। কিন্তু কথাবার্তার একপর্যায়ে মতিউর যখন তার সব কাগজপত্র তুলে ধরলেন, অমনি সব পরিষ্কার হয়ে যায়। মুহূর্তে রিনার চোখেমুখে ফুটে ওঠে এক অন্য রকম অভিব্যক্তি। রুদ্ধশ্বাস নাটকীয়তার মধ্যে পিতা-কন্যার কান্নাঝরা পুনর্মিলন। পাশে দাঁড়িয়ে সে দৃশ্য দেখে চোখ মোছেন হটলাইনের কর্মীরাও। বাংলাদেশি পিতা-কন্যার স্বর্গীয় মিলন স্পর্শ করে ভিনদেশিরও মন, ডেনিসের চোখেও নেমে আসে নোনা জলের ধারা।\r\nপরে মতিউর জানান, স্বাধীনতার আগে থেকেই পুরান ঢাকায় রিকশা চালাতেন তিনি। প্রথমে হাসিনা নামের এক মহিলাকে বিয়ে করেন। সে সংসারে তিন সন্তান। পরে ছাড়াছাড়ি হয়ে যায় দুজনের। হালিমা নামের আরেকজনকে বিয়ে করলে তার কোলজুড়ে আসে এক মেয়ে¦রিনা। সরকারি বরাদ্দের সুবাদে পাওয়া টঙ্গীর ছোট্ট একটি কক্ষে তখন স্বামী-স্ত্রীর কোনোমতে মাথা গোঁজার ঠাঁই। চরম দারিদ্র্য আর নিঃসীম বঞ্চনার সুযোগে সেদিন মতিউরকে লোভ দেখিয়েছিল হল্যান্ডভিত্তিক সাহাঘ্য সংস্থা টেরেডাস হোমের স্থানীয় কিছু কর্মী। দুই মুঠো ভাত আর ঠাঁই-কাপড়ের লোভে পড়ে আগের স্ত্রীর গর্ভজাত সন্তান নীলু, লাইলিসহ রিনাকে টঙ্গীর একটি শিশু আশ্রমে পাঠিয়ে দেন মতিউর। সেই সঙ্গে সইও করে দেন স্ট্যাম্প লাগানো সাদা কাগজে। কিছুদিন পরেই নিজের ভুল বুঝতে পারেন তিনি। দেরিতে হলেও বুঝতে পারেন, সমাজকর্মী পরিচয়ের আড়ালে পাচারকারী চক্রটি আসলে তার সন্তান তিনটাকে চিরতরে চুরি করে নিয়েছে। তাদেরকে ফেরত দেওয়ার জন্য পীড়াপীড়ি শুরু করলে একপর্যায়ে মতিউরকেও অপহরণ করে গুণ্ডারা। গুণ্ডাদের খপ্পর থেকে কোনোমতে ছাড়া পেয়ে সাহাঘ্য সংস্থাটির কর্মীদের বিরুদ্ধে মামলা করতে চাইলেন মতিউর। কিন্তু রহস্যজনক কারণে তাতে বাদ সাধেন প্রথম স্ত্রী হাসিনা। পাচারকারী চক্রটির পক্ষ নিয়ে মতিউরকে নানান হুমকিও দেন তিনি।\r\nওইসব ঘটনার বিবরণ দিয়ে মতিউর জানান, ’৮০ সালের দিকে রিনার সঙ্গে তার আরও দুই মেয়ে নীলু ও লাইলিকে বিদেশে পাচার করা হয়। এই মেয়েদের ভালো থাকা-খাওয়ার কথা বলে তার কাছ থেকে নিয়ে তাদেরকে বিদেশে বিক্রি করে দেয় একটি চক্র। ওই চক্রের হোতা ছিলেন মোসলেম আলী খান। তার সঙ্গে ছিলেন শামসুল হুসাইন, হুমায়ুন কবির, আবদুর রব ও আবদুস সালাম। তার সন্তানদের বিদেশে পাচার করার পর ঘটনা ধামাচাপা দিতে মোসলেম আলী খান তার প্রতিষ্ঠানে তাকে চাকরি দেন। কিন্তু তার পরেও তিনি নিজের সন্তানের পাচারের ঘটনায় ১৯৮০ সালে সামরিক আদালতে মামলা দায়ের করেন। এ মামলা পরে সিআইডি তদন্ত করে ১৯৮২ সালে অভিযোগপত্র জমা দেয় (মামলা নম্বর ৮২, তারিখ: ১৭-১০-১৯৮২)। তবে পরে এ মামলার কী হয়েছে তিনি আর জানেন না। মামলা দায়ের করার পর মোসলেম আলী খান ও তার সহযোগীরা ধানমন্ডির ৩২ নম্বর সড়কের একটি বাড়িতে নিয়ে আটকে রেখে মতিউরকে হত্যার চেষ্টা করেন। কিন্তু রাতেরবেলা লেক সাঁতরে পালিয়ে বাঁচেন মতিউর।\r\nমতিউর জানান, কয়েক বছর পরে হল্যান্ড থেকে এক সাংবাদিক আসেন। তিনি তার এক মেয়ে লাইলির একটি নগ্ন ছবি তার হাতে তুলে দেন। এ ঘটনা নিয়ে ১৯৮১ সালের ৭ ডিসেম্বর মার্কিন সাময়িকী পিপলস একটি প্রতিবেদনও করে। এতে বলা হয়, ভালো থাকা-খাওয়ার কথা বলে শিশুদের তুলে দেওয়া হয়েছে পাচারকারী চক্রের হাতে। চক্রের লোকেরা বিদেশে শিশুদের দিয়ে নীল ছবি বানাচ্ছে। ওই প্রতিবেদনের কপি এখনো সযত্নে রেখে দিয়েছেন মতিউর। \r\n অনেক সময় গড়িয়ে গেছে। দুই যুগে অনেক বদলে গেছে সেদিনকার ছোট্ট শিশু রিনা। নেদারল্যান্ডে উচ্চ শিক্ষার পাট চুকিয়ে এখন তিনি পুরোদস্তুর পেশাদার আইনজীবী। বদলে গেছেন রিনার বাবা রিকশাচালক মতিউরও। এখন রিকশা চালানো ছেড়ে দিয়ে বারডেম হাসপাতালে চাকরি করছেন তিনি।\r\nকয়েক দিন আগে বাংলাদেশ ছেড়ে গেছেন রিনা-ডেনিস দম্পতি। যাওয়ার আগে বলে গেছেন, বাবার বুকে মাথা রাখতে বারবার বাংলাদেশে ফিরে আসবেন তিনি। যাওয়ার আগে দরিদ্র মতিউর তার কন্যা রিনাকে উপহার দেন তাঁতের শাড়ি এবং জামাইকে উপহার দেন তাঁতের লুঙ্গি-ফতুয়া। এসবের তারা ছবিও তোলেন। রিনা জানালেন, স্বদেশের কাপড় তিনি বয়ে নিয়ে যাবেন। রেখে দেবেন পিতার স্মৃতি হিসেবে।\r\nপাশাপাশি মতিউর রিনার হাতে তুলে দেন তার অন্য দুটি মেয়ের ছবি ও এ নিয়ে পত্রিকায় প্রকাশিত প্রতিবেদন। এসব প্রতিবেদন দেখে একজনকে চিনতে পারেন রিনা। সে তারই মতো। রিনা জানালেন, ওই মেয়েটি তার সঙ্গে একই স্কুলে পড়েছে, কিন্তু কোনো দিন চিনতে পারেনি সে-ই তার আপন বোন। এখন ফিরে গিয়ে আগে তাকে খুঁজে বের করবেন। এরপর আবার আসবেন রিনা। এবার আসবেন সবাইকে নিয়ে মাকে খুঁজে বের করতে। প্রিয়জনের কাউকেই আর দূরে রাখতে চান না তিনি। \r\nযাওয়ার সময় রিনা বললেন, এ দেশের কেউই আমার চেনা ছিল না। অথচ আজ সবাইকে  মনে হচ্ছে বড় আপন। রক্তের টান বড় বিচিত্র!\r\n\r\n","status":true,"publishDate":{"$date":{"$numberLong":"1157047200000"}},"createdAt":{"$date":{"$numberLong":"1748882384498"}},"__v":{"$numberInt":"0"}}
{"_id":{"$oid":"683dd415082f1e9564eb62a0"},"image":"image-1748882453169.webp","title":"নতুন নিয়োগ পাওয়া সরকার  সমর্থক পুলিশ এখন ঢাকায়","description":"বিরোধী দলের কর্মসূচিতে এরাই কি মারমুখী আচরণ করছেন?\r\nকামরুল হাসান \r\nসৃজনশীল শিল্পী ও জনপ্রিয় সব টেলিভিশন নাটকের অভিনেতা আওয়ামী লীগ সাংসদ আসাদুজ্জামান নূর কি এ দেশের মানুষের কাছে খুব অচেনা? সাবেক স্বরাষ্ট্রমন্ত্রী সাংসদ মোহাম্মদ নাসিম কিংবা আওয়ামী লীগ সভানেত্রীর রাজনৈতিক সচিব ও দলীয় সাংগঠনিক সম্পাদক সাবের হোসেন চৌধুরীকে চেনেন না এমন কেউ কি পুলিশ বাহিনীতে আছেন? \r\nঅথচ বিরোধী দল আওয়ামী লীগের এই শীর্ষ নেতা-সাংসদেরা সামপ্রতিক কয়েকটি হরতাল আর ঘেরাও কর্মসূচিতে অংশ নেওয়ার সময় পুলিশের বেধড়ক পিটুনির শিকার হয়েছেন। এ ক্ষেত্রে বরং অভিযোগ উঠেছে, কর্তব্যরত পুলিশ তাদের দেখে, চিনে এবং পরিকল্পিতভাবেই মারধর করেছে। গুরুতর আহত দুজন এখনো হাসপাতালে চিকিত্সাধীন। একজন হাসপাতাল ছেড়ে বাসায় এসেছেন।\r\nএসব কর্মসূচিতে শুধু এরাই নন, আওয়ামী লীগের আরও বেশ কয়েকজন নেতা ও শত শত নারী-পুরুষ কর্মী পুলিশের নির্মম আচরণের শিকার হয়েছেন।     \r\nপুলিশের একাধিক সূত্র প্রথম আলোকে জানিয়েছে, গত বছর বিএনপির অঙ্গসংগঠন ছাত্রদল ও জামায়াতে ইসলামীর ছাত্রসংগঠন ইসলামী ছাত্রশিবিরের নেতা-কর্মী ও সরকারি জোটের নেতাদের প্রচুর আতÄীয়স্বজন পুলিশ বিভাগের বিভিন্ন স্তরে নিয়োগ পেয়েছেন। এদের একটা অংশ ঢাকায় নিয়োগ পেয়ে সামপ্রতিক রাজনৈতিক কর্মসূচিতে দায়িত্ব পালন করছেন। \r\nগত বছরের শেষদিকে ২৪তম বিসিএস পরীক্ষা দিয়ে নিয়োগ পাওয়া ২০৫ জন সহকারী পুলিশ সুপার (এএসপি) এবং ৮২১ জন সাব-ইন্সপেক্টরের (এসআই) অধিকাংশই ছাত্রদল ও ছাত্রশিবিরের নেতা-কর্মী এবং বিএনপি নেতাদের আতÄীয়স্বজন। এ সরকারের মেয়াদকালে তাদের চাকরি স্থায়ী করতে প্রশিক্ষণের মেয়াদকাল কমিয়ে দেওয়া হয়। প্রশিক্ষণ কাটছাঁটের কারণে আগস্ট মাস থেকে তাদের চাকরি স্থায়ী হয়ে যায়।\r\nযোগাযোগ করা হলে ঢাকা মহানগর পুলিশের অতিরিক্ত কমিশনার ফারুক আহমেদ জানান, কম প্রশিক্ষণ পাওয়া সহকারী পুলিশ সদস্যেরা এক মাস আগে মহানগর পুলিশে নিয়োগ পেয়েছেন। বর্তমানে তারা দায়িত্ব পালন করছেন।\r\nসূত্র জানায়, বিএনপি ও জোট সরকার সমর্থক এই পুলিশ সদস্যেরা আইনশৃঙ্খলা পরিস্থিতি নিয়ন্ত্রণের নামে রাজপথে বিরোধী দলের নেতা-কর্মীদের প্রতি নির্মম আচরণ করছেন। \r\nআরও অভিযোগ আছে, বিরোধী দলের নানা কর্মসূচির সময় কৌশলগতভাবে গুরুত্বপূর্ণ এলাকাগুলোতে পুলিশের যে দায়িত্বশীল কর্মকর্তারা মোতায়েন ছিলেন, তাদের বেশ কয়েকজন বিএনপির বিশ্বাসভাজন এবং সুবিধাভোগী। \r\nঢাকা মহানগর পুলিশের দায়িত্ব বণ্টন তালিকা দেখে জানা যায়, ৬ ও ১২ সেপ্টেম্বর বিরোধী দলের কর্মসূচি মোকাবিলায় ধানমন্ডি ২৭ নম্বর এলাকায় দায়িত্ব পালন করেছেন তেজগাঁও অঞ্চলের উপপুলিশ কমিশনার কোহিনূর মিয়া, অতিরিক্ত উপপুলিশ কমিশনার আবুল খায়ের, সহকারী পুলিশ কমিশনার শাহাবুদ্দিন, জাফর হোসেন, আবদুল আজিজ ও মাশরারুর রহমান। বাংলামোটর এলাকায় মোতায়েন ছিলেন রমনা অঞ্চলের উপপুলিশ কমিশনার আওরঙ্গজেব মাহবুব, অতিরিক্ত উপপুলিশ কমিশনার শফিকুল ইসলাম এবং কয়েকজন পুলিশ পরিদর্শক বা ইন্সপেক্টর। \r\nএকজন পুলিশ কর্মকর্তা প্রথম আলোকে বলেছেন, প্রধানমন্ত্রীর কার্যালয় ঘেরাওয়ের দিন বাংলামোটরে নেতা-কর্মীদের ওপর মারধরের সূচনা করেন সালাউদ্দিন নামের এক পরিদর্শক, যিনি এক বিএনপি নেতার ঘনিষ্ঠজন হিসেবে পরিচিত। \r\nবিরোধী দলের কর্মসূচির সময় রাজধানীর আইনশৃঙ্খলা ব্যবস্থার সার্বিক দায়িত্বে ছিলেন ঢাকা মহানগর পুলিশের অতিরিক্ত কমিশনার ফারুক আহমেদ। তিনি অবশ্য প্রথম আলোকে বলেন, কোনো বিশেষ লক্ষ্য নিয়ে কাউকে লাঠিপেটা করা হয়নি। আইনশৃঙ্খলা রক্ষা করতে গিয়ে পুলিশ এসব কাজ করেছে।\r\nরাজারবাগ পুলিশ লাইনের সংশ্লিষ্ট দপ্তর (রিজার্ভ অফিস) থেকে পাওয়া তথ্যে দেখা গেছে, কম প্রশিক্ষণ নেওয়া ছাত্রদলের নেতা-কর্মীদের দেড় শতাধিক এখন ঢাকা মহানগর পুলিশের মাঠ পর্যায়ে আইনশৃঙ্খলা রক্ষার দায়িত্ব পালন করছেন। এদের  ৪১ জন হচ্ছেন সহকারী পুলিশ সুপার (এএসপি) বা সহকারী পুলিশ কমিশনার এবং ১২১ জন সাব-ইন্সপেক্টর (এসআই)। এর বাইরে সাড়ে ৩০০ কনস্টেবল ঢাকায় নিয়োগ পেয়েছেন চারদলীয় জোটের নেতাদের সুপারিশে। এরা হরতাল, মিছিল ও ঘেরাও চলাকালে রাজপথে দায়িত্ব পালন করেন। \r\nএ ছাড়া ছাত্রদলের নেতা-কর্মী হিসেবে পরিচিত ছয়জন সহকারী পুলিশ কমিশনার ঢাকা মহানগর গোয়েন্দা পুলিশে যোগ দিয়েছেন। \r\nনাম প্রকাশে অনিচ্ছুক একজন পুলিশ কর্মকর্তা প্রথম আলোকে বলেন, এরা কম প্রশিক্ষণ নিয়ে রাজধানীতে দায়িত্ব পালন করতে শুরু করেছেন এবং রাজপথে এসে ‘বেপরোয়া’ আচরণ করছেন। পুলিশের ঊর্ধ্বতন কর্মকর্তারা বিষয়টি গুরুত্বের সঙ্গে দেখছেন বলে জানিয়েছেন।\r\nপুলিশ সূত্রে আরও জানা যায়, বর্তমানে রাজধানীর বিভিন্ন থানা ও ইউনিটে কমর্রত পুলিশ সদস্যদের বড় অংশটিই বর্তমান চারদলীয় জোট সরকারের আমলে নিয়োগ পেয়েছেন।  \r\n৬ সেপ্টেম্বর নির্বাচন কমিশন ঘেরাও কর্মসূচি চলাকালে ধানমন্ডি ২৭ নম্বর এলাকায় পুলিশ সাবের হোসেন চৌধুরীকে নির্মমভাবে পেটায়। প্রত্যক্ষদর্শীরা বলছেন, হামলার ধরন দেখে মনে হয়েছে, পুলিশ লক্ষ্য স্থির করেই তাকে মেরেছে।\r\nএ নিয়ে গণমাধ্যমে সমালোচনার পরও ১২ সেপ্টেম্বর প্রধানমন্ত্রীর কার্যালয় ঘেরাও কর্মসূচির সময় বাংলামোটর এলাকায় সাংসদ আসাদুজ্জামান নূর ও ধানমন্ডি ২৭ নম্বর এলাকায় সাংসদ মোহাম্মদ নাসিমকে একই রকমভাবে মারধর করে পুলিশ। \r\nসাবের হোসেন চৌধুরী বর্তমানে চিকিত্সার জন্য লন্ডন গেছেন। মোহাম্মদ নাসিম এখনো বাংলাদেশ মেডিকেল কলেজ হাসপাতালে চিকিত্সা নিচ্ছেন। তাকে উন্নত চিকিত্সার জন্য ব্যাংকক পাঠানো হচ্ছে। আসাদুজ্জামান নূর হাসপাতাল থেকে বাসায় ফিরেছেন।\r\nস্বরাষ্ট্র মন্ত্রণালয়ের তথ্য অনুযায়ী জোট সরকারের পাঁচ বছরে কনস্টেবল থেকে এএসপি পর্যন্ত ২৬ হাজার ২৫৯ জনকে পুলিশ বাহিনীতে নিয়োগ দেওয়া হয়েছে। অভিযোগ আছে, এদের অধিকাংশই নিযুক্ত হয়েছেন কেন্দ্রীয় বা মাঠ পর্যায়ের বিএনপি ও জামায়াত নেতাদের সুপারিশে। \r\nআগস্ট মাসে নিয়োগ পাওয়া সহকারী পুলিশ কমিশনারদের ৪১ জন ঢাকায় দায়িত্ব পালন করছেন। রাজারবাগ পুলিশ লাইনের রিজার্ভ অফিস এবং আরও বেশ কয়েকটি সূত্রে জানা যায়, তাদের মধ্যে ছাত্রদল নেতা কৃষি বিশ্ববিদ্যালয়ের শরিফউদ্দিন আহমেদ, ঢাকা বিশ্ববিদ্যালয়ের ফখরুজ্জামান, আরিফুর রহমান, জাফর হোসেন, জাহাঙ্গীর হোসেন ও জাহিদ হোসেন, খুলনা সিটি কলেজের নাজিমুল হক, জাহাঙ্গীরনগর বিশ্ববিদ্যালয়ের রায়হানউদ্দিন, বরিশালের সরকারদলীয় সাংসদের আতÄীয় আনিসুর রহমান, খুলনা বিশ্ববিদ্যালয়ের মোসতাইন হোসেন প্রমুখ রয়েছেন। ঢাকায় কমর্রত এসআইদের মধ্যে আছেন ছাত্রদল নেতা মোখলেছুর রহমান, আসাদুজ্জামান, জিয়াউল হক, এস এম আমানউল্লাহ নয়ন, হাসান শিপন, মাহফুজুর রহমান, মিজানুর রহমান প্রমুখ।\r\nএ পুলিশ সদস্যেরা সরকারবিরোধী রাজনৈতিক নেতাদের পরিকল্পিতভাবে মারধর করছে কি না, জানতে চাইলে পুলিশের অতিরিক্ত কমিশনার ফারুক আহমেদ বলেন, এটা করার কোনো কারণ নেই। তবে কেউ ব্যক্তিগত আক্রোশ প্রকাশ করতেও পারেন। তিনি বলেন, রাজনৈতিক কর্মসূচির সময় রাজনৈতিক দলের নেতা, মহিলা, সাংবাদিকসহ কিছু লোকের ব্যাপারে সতর্ক থাকার নির্দেশ দেওয়া হয়। কিন্তু মাঠে গিয়ে অনেকে এসব মানতে পারে না। \r\nতিনি মনে করেন, সব ক্ষেত্রেই কর্মস্থলে মানুষের ব্যক্তিগত অসন্তুষ্টি-হতাশার প্রতিফলন ঘটতে পারে। পুলিশ সদস্যদেরও অনেকে নানা ধরনের হতাশায় ভোগেন। তারা কর্মক্ষেত্রে এসে বেপরোয়া আচরণ করতেও পারেন। সমপ্রতি এ রকম কয়েকটি ঘটনার পর এ ব্যাপারে বিশেষ নজর দেওয়া হচ্ছে বলে তিনি জানান। \r\n","status":true,"publishDate":{"$date":{"$numberLong":"1159207200000"}},"createdAt":{"$date":{"$numberLong":"1748882453172"}},"__v":{"$numberInt":"0"}}
{"_id":{"$oid":"683dd448082f1e9564eb62a4"},"image":"image-1748882504730.webp","title":"যমের দুয়ার থেকে ফেরা ","description":"৫৭ নিউ পল্টনের বাসিন্দা আফজাল হোসেনের সাত ছেলে দুই মেয়ে। শাহ আলম বাবু দ্বিতীয়। আদিবাড়ি কুমিল্লায় হলেও অনেক দিন থেকে স্থায়ীভাবে সপরিবারে ঢাকায়ই আছেন তারা। বাড়ির ভেতরে লম্বা টিনের ঘরে ব্লক ও বাটিকের কারখানা। ভাই ও বউদের নিয়ে এ কারখানা গড়ে তুলেছেন শাহ আলম বাবু। ২০-২৫ জন কর্মচারী দিনরাত কাজ করেন। কারখানার কাপড় বিক্রি করা হয় নিউমার্কেটে। ভালোই চলছিল ব্যবসা। সব মিলিয়ে যাকে বলে সুখী জীবন। কিন্তু আবদুল গণির একটা কথায় ভেঙে খান খান হয়ে গেল বাবুর সেই জীবন। \r\nবাবুদের বাড়িরই একটি কক্ষে ভাড়া থাকতেন এই আবদুল গণি, পেশায় মহুরি। গণি একদিন জানালেন, বাবু নাকি খুনের আসামি! অথচ খুন তো দূরের কথা, কোনো দিন কারও গায়ে হাতটা পর্যন্ত তোলেননি বাবু।\r\nব্যাপার কী জানতে গণিকে দিয়ে মামলার নকল তোলালেন বাবু। সেই নকল থেকেই জানতে পারলেন, ১৯৯৮ সালের ১৪ মার্চ পুরান ঢাকার সূত্রাপুর থানার জুড়িয়াটুলি লেনে গাজী লিয়াকত হোসেন ওরফে কালা লিয়াকতকে গুলি করে হত্যা করে সন্ত্রাসীরা। নিহতের স্ত্রী রোকেয়া বেগম দশজনকে আসামি করে সূত্রাপুর থানায় মামলা করেন। মামলার অন্যতম আসামি সুন্দর বাবু। কিন্তু তার বাবার নাম ও ঠিকানার জায়গায় লেখা ‘অজ্ঞাত’। সেই মামলারই তদন্ত কর্মকর্তা পুলিশ পরিদর্শক রেজাউল করিম লালবাগ থানার ৫৭ নতুন পল্টনের আফজাল হোসেনের ছেলে শাহ আলম বাবুকে ‘সুন্দর বাবু’ দেখিয়ে অভিযোগপত্র দিয়েছেন।\r\nকয়েক দিন পর দুই দফা তাদের বাড়িতে পুলিশ আসে। খুনি হিসেবে বাবুকে গ্রেপ্তার করতে চায় তারা। অবস্থা বুঝে কিছু টাকা জোগাড় করে এপিপি গোলাম মোস্তফার সঙ্গে দেখা করেন বাবু। সব শুনে তিনি বাবুকে আদালতে আতÄসমর্পণ করতে বলেন। পাশাপাশি আতÄসমর্পণের সময় কাগজপত্রে শাহ আলম বাবুর নামের জায়গায় ‘সুন্দর বাবু’ লিখতে পরামর্শ দেন। \r\nপুলিশি হয়রানি থেকে রক্ষা পেতে বাবু আদালতে আতÄসমর্পণ করার সিদ্ধান্ত নেন। প্রথমে রাজি না হলেও সুন্দর বাবু নামেই আদালতে হাজির হতে বাধ্য হন শাহ আলম বাবু। ২০০৩ সালের ২৬ জুন শাহ আলম বাবু আদালতে হাজির হয়ে জানান, তিনি প্রকৃত ‘সুন্দর বাবু’ নন। মামলার বাদী রোকেয়া বেগমও আদালতে হাজির হয়ে জানান, এই বাবু তার স্বামীর হত্যাকারী নন। আদালতে সাক্ষ্যগ্রহণকালে সাক্ষীরাও শাহ আলমকে সুন্দর বাবু হিসেবে শনাক্ত করেননি। বাদী আদালতে নারাজি দরখাস্ত দিয়ে বলেন, মূল হত্যাকারী সুন্দর বাবুর বাবার নাম সেকেন আলী, বাড়ি রাজবাড়ী জেলার গোয়ালন্দ থানার বরাট। কিন্তু মুখ্য মহানগর হাকিমের আদালত সেই আবেদন নামঞ্জুর করেন। পরে মহানগর দায়রা জজ আদালতও আবেদনটি নামঞ্জুর করেন। ২০০৪ সালের ১৮ আগস্ট অন্য আসামিদের সঙ্গে শাহ আলম বাবুকে এ মামলায় মৃত্যুদণ্ড দেওয়া হয়। রায় ঘোষণার পর আদালতে শাহ আলম চিত্কার করে বলেন, ‘আমি সুন্দর বাবু নই, আমার নাম শাহ আলম ওরফে বাবু। বিনা দোষে আমাকে ফাঁসির আদেশ দেওয়া হয়েছে।’ কিন্তু তার কথা কেউ শোনেনি, বিচারকের ঘোষিত রায় তো আর ফিরিয়ে নেওয়া যাবে না।\r\nযে লোক কোনো দিন নিজের সন্তানের গায়ে পর্যন্ত হাত তোলেনি, তিনি কী করে মানুষ খুন করবেন?¦কিছুতেই এই হিসাবে মেলাতে পারেন না জমিলা। তার অভিযোগ, তদন্ত কর্মকর্তা রেজাউল করিম টাকা-পয়সা না পেয়ে অভিযোগপত্রে তার স্বামীকে অন্তর্ভুক্ত করে আর কোনো বিবেচনা ছাড়াই তার মৃত্যুদণ্ডের আদেশ দেন বিচারক। এরপর কেটে যায় দীর্ঘ কারাবাস।\r\nঢাকা জজ কোটের্র আদেশ দেওয়ার পর কিছুদিন বাবুকে ঢাকা কেন্দ্রীয় কারাগারে রাখা হয়। এরপর পাঠানো হয় গাজীপুরের কাশিমপুর জেলে। সেখানে ফাঁসির আসামিদের থাকার জন্য নির্ধারিত সেলে (কনডেম সেলে) রাখা হয় তাকে। তার সঙ্গে ছিলেন আরও চার আসামি। সবাই ফাঁসির দণ্ডপ্রাপ্ত আসামি। ছোট এ প্রকোষ্ঠে চারজনের হাঁটাচলার কোনো ব্যবস্থা নেই। নেই জানালা। ভেনটিলেটর দিয়ে সামান্য আলো আসে। বাতি ছাড়া কোনো বৈদ্যুতিক সরঞ্জাম নেই। হাঁটাচলা করা না গেলেও চারজনের একসঙ্গে শোবার জায়গা আছে। দণ্ডপ্রাপ্তরা একসঙ্গে থাকলেও কেউ কারও সঙ্গে কোনো কথা বলত না। সবাই দিন-রাত শুধু নামাজ আর তসবি জপত। বাইরে থেকে কোনো দর্শনার্থী এলে শুধু তাই নিয়ে টুকটাক কথা হতো। কার কী অপরাধ তাও পর্যন্ত কেউ কখনো জানতে চায়নি। বাকি তিনজনের অবস্থা দেখে আরও বেশি করে ভেঙে পড়েন বাবু। \r\nএদিকে নির্দোষ স্বামীকে মিথ্যে অপরাধের দায় থেকে বাঁচাতে পথে নামেন লেখাপড়া না-জানা জমিলা। সংবাদকর্মীদের দ্বারে দ্বারে ঘুরে সাহাঘ্য চান তিনি। কিন্তু কেউ তার কথা বিশ্বাস করে না। জমিলা বললেন, একসময় কোনো কারণ ছাড়াই আদালতে গিয়ে বসে থাকতাম। প্রতিদিন আদালতে যাওয়া-আসা করতে করতে ঘরকুণো বউটিরও আদালতের সবকিছু চেনা হয়ে যায়।\r\nএর মধ্যেই মামলার রায় হয়ে যায়। রায়ের দিন আবার নিহতের স্ত্রী জোর গলায় বলেন, এই বাবু সেই বাবু না। কিন্তু তার কথা তখন কেউ পাত্তা দেয়নি, মনে করেছে আসামি পক্ষের কাছ থেকে টাকা খেয়ে এমন কথা বলছেন উনি! অবিশ্বাসীর এই দলে ছিলেন প্রথম আলোর আদালত প্রতিবেদক আশরাফ-উল-আলমও। কিন্তু তার এই অবিশ্বাসে কিছুটা চিড় ধরে রায়ের নথিপত্র হাতে পাওয়ার পর। খোঁজ লাগাতেই বেরিয়ে আসতে থাকে আসল খবর। এই সময় অন্য একটি হত্যা মামলায় হাজিরা দিতে এসে কাকতালীয়ভাবে র্যাবের হাতে ধরা পড়ে আসল সুন্দর বাবু। তাকে শনাক্ত করে নিহত লিয়াকতের স্ত্রী রোকেয়া বেগম। কোতোয়ালি থানার ওই হত্যা মামলার যে অভিযোগপত্র (চার্জশিট) দেওয়া হয় তাতে এই সুন্দর বাবুর অপরাধের তালিকায় জ্বলজ্বল করে লেখা আছে লিয়াকত হত্যা মামলার আসামি। এভাবেই খুলে যায় জট। আর এইসব তথ্যের ভিত্তিতে এবং জমিলা ও রোকেয়ার সঙ্গে কথা বলে ২০০৫ সালের ১ মার্চ প্রথম আলোতে ‘খুন না করেও ফাঁসির প্রকোষ্ঠে দিন কাটাচ্ছেন শাহ আলম’ নামে একটি প্রতিবেদন লেখেন আশরাফ-উল-আলম। আস্তে আস্তে নির্দোষ বাবুর কথা ছড়িয়ে পড়ে। অন্যান্য দৈনিকেও তাকে নিয়ে প্রতিবেদন প্রকাশিত হয়, টিভি চ্যানেলগুলো খবর প্রচার করে। মানবাধিকার বাস্তবায়ন সংস্থার নির্বাহী পরিচালক এলিনা খানের নেতৃত্বে গঠিত একটি তদন্ত কমিটি ঘটনার তদন্ত শুরু করে। এলিনা খান কারাগারে গিয়ে বাবুর সঙ্গে কথা বলেন। তিনি নিশ্চিত হন বাবু নির্দোষ।\r\nমৃত্যুদণ্ডের রায় ঘোষণার পর বাবু আর আপিল করতে চাননি। মনে করেছিলেন অপরাধ না-করেও যখন সাজা হয়েছে তখন আর আপিল করে কী হবে? পাঁচ দিন ওকালতনামা নিয়ে কারাগার থেকে ফিরে এসেছেন জমিলা। ছয় দিনের দিন ওকালতনামায় স্বাক্ষর দিয়েছিলেন বাবু। এরপর জমিলা আপিল করেন। সেই সঙ্গে মানবাধিকার সংস্থার পক্ষ থেকেও পিটিশন করা হয়। আদালত এসব আবেদন গ্রহণ করেন। \r\nবিচারপতি ইমান আলী ও বিচারপতি এ কে এম ফজলুর রহমানের সমন্বয়ে গঠিত হাইকোটের্র বেঞ্চ ভুল পরিচয়ে সাজা দেওয়া শাহ আলম বাবুকে মুক্তির আদেশ দেওয়ার পর ১৪ সেপ্টেম্বর ছাড়া পান শাহ আলম।\r\nমুক্তি পাওয়ার পর কেমন আছেন জানতে একদিন বাবুর বাড়ির উদ্দেশে বেরিয়ে পড়লাম। আজিমপুর কবরস্থান ছেড়ে পশ্চিম দিকে একটু গেলেই নিউ পল্টনের সরু পথ। ডান পাশের গলিপথ ধরে কিছুদূর যেতেই শেষ মাথায় বাড়িটি। খুব সকাল সকাল সেখানে পৌঁছেও দেখা গেল মানুষের ঢল। মহল্লার সব মানুষ ভেঙে পড়েছে বাড়িটির ওপর। বাড়ির বাসিন্দা কোনো তারকা বা বিশিষ্ট ব্যক্তি নন, অতি সাধারণ একজন মানুষ। সাধারণ এই মানুষটাকে দেখতেই এমন জটলা। ভিড় ঠেলে কোনোভাবে কাছে গিয়ে কেমন আছেন, জানতে চাইলে বাবু বললেন, ‘দুই বছর প্রায় অন্ধকারে ছিলাম। এখন নিজের কাছে বিশ্বাসই হচ্ছে না আমি বেঁচে আছি।’\r\nবিনা অপরাধে দুই বছর এক মাস ১৪ দিন কারাগারে চার দেয়ালের অন্ধকার প্রকোষ্ঠে থাকায় শাহ আলম বাবুর চোখে এখন আর আলো সহ্য হয় না। কানে শোনেন কম। শারীরিক অবস্থাও ভালো নয়। কারাজীবনের কথা বলতে গিয়ে বাবুর দুঃখী উচ্চারণ, ‘জীবনে কাউকে যেন কারাগারে যেতে না হয়। কারাজীবন যে কত কষ্টের তা মুখে বলে বোঝানো সম্ভব নয়।’\r\nবাবু বললেন, ‘রাত এলেই মনে হতো আমাকে মেরে ফেলা হবে। যেকোনো মুহূর্তে কনডেম সেল থেকে নেওয়া হবে ফাঁসির মঞ্চে। ভয়ে দু চোখ এক করতে পারতাম না। এভাবে দুই বছর নির্ঘুম কেটেছে। আমি জানি না কী ছিল আমার অপরাধ। যখন জানলাম হাইকোর্ট আমাকে অব্যাহতি ও মুক্তির নির্দেশ দিয়েছেন, তখন ভয়ানক কষ্টের পর হঠাত্ আনন্দে কেঁদে ফেলি। মুক্তির প্রহর গুনতে শুরু করি।’ তিনি ক্ষোভের সঙ্গে বললেন, মামলার তদন্তকারী কর্মকর্তা ও বিচারকের বিরুদ্ধে মামলা করব।\r\nযমের দুয়ার থেকে স্বামীকে ফিরে পেয়ে আনন্দ ধরে রাখতে পারছেন না জমিলা। তিনি জানালেন, স্বামী কারাগারে থাকতে আতÄীয়স্বজনের সাহাঘ্য নিয়ে কোনোরকমে সংসারের হাল ধরে রেখেছিলেন। দুই বছর এক দীর্ঘ যন্ত্রণার সময় গেছে। সে নরক যন্ত্রণার কথা কাউকে বলা যায় না। \r\nজমিলা জানালেন, ব্লক ও বাটিকের জমজমাট ব্যবসা এখন আর কিছুই অবশিষ্ট নেই। শুধু রঙ লেগে আছে ঘরের দেয়াল ও জানালা-দরজায়। বাবু জেলে যাওয়ার পর প্রথমেই হাত পড়ে এ কারখানার ওপর। এরপর একে একে গ্রামের জমি, ভিটের গাছপালা, গাভি, গয়না, আসবাবপত্র, টিভি, ফ্রিজ সবকিছুই বিক্রি করতে হয়।\r\nশাহ আলম বাবুর তিন সন্তানের মধ্যে মেজ ছেলে সেলিম পড়ত বিকেএসপিতে। বাবা জেলে যাওয়ার পর বন্ধ হয়ে যায় তার পড়াশোনা। বাবুর অনুপস্থিতিতেই বড় মেয়ে আফসানার বিয়ের কথা পাকাপাকি হয়ে যায়। ছোট ছেলে রাকিব মহল্লার পাশের একটি স্কুলে পড়ত, তার পড়াও বন্ধ হয়ে যায়।\r\nতবু প্রিয় মানুষটিকে কাছে পেয়ে সন্তুষ্ট জমিলা। তিনি বলেন, ‘বাবু ফিরে এসেছে, এখন সব হবে। বাবুর বাবা আফজাল হোসেন অসুস্থ হয়ে পড়েছিলেন। এখন তিনি উঠে দাঁড়িয়েছেন। আনন্দে মায়ের কোমরের ব্যথাও সেরে গেছে। পুরো বাড়িতে এখন আনন্দের বন্যা। আবেগে ভালো করে কথাও বলতে পারছিলেন না জমিলা। \r\nনিউ পল্টনের সরু গলি থেকে বেরোতেই মনে পড়ে গেল তুরস্কের কবি নাজিম হিকমতের সেই বিখ্যাত কবিতা ‘জেলের দশ বছর’। জেলে যাওয়ার সময় সঙ্গে করে একটি পেন্সিল নিয়েছিলেন কবি; সেটি লিখে লিখে শেষ করতে এক সপ্তাহও সময় লাগেনি। কিন্তু পেন্সিলের কাছে এটি একটি জীবন। জেলে যাওয়ার আগে যে শিশু ছিল মায়ের গর্ভে, ফিরে এসে দেখেন সে ১০ বছরের বালক। শাহ আলম বাবুর জীবনেও কি তাই নয়? \r\nমুক্তি পেলেও তার জীবন থেকে যে সময় ঝরে গেছে, যে ক্ষতি হয়েছে তার দায় কে নেবে? এ ক্ষতি কি কেউ পুষিয়ে দিতে পারবেন? এসবের কোনো উত্তর মেলে না।\r\n","status":true,"publishDate":{"$date":{"$numberLong":"1158861600000"}},"createdAt":{"$date":{"$numberLong":"1748882504732"}},"__v":{"$numberInt":"0"}}
{"_id":{"$oid":"683dd474082f1e9564eb62a8"},"image":"image-1748882548883.webp","title":"ঈদ আসে জেলখানাতেও","description":"‘রাত এলেই মনে হতো ঘনিয়ে আসছে মৃত্যু। যেকোনো মুহূর্তে আমার ডাক পড়বে। নিয়ে যাওয়া হবে ফাঁসির মঞ্চে। তাই ভয়ে-আতঙ্কে দুই চোখ এক করতে পারতাম না। পুরো দুই বছর আমার নির্ঘুম কেটেছে। ঈদ কবে এসেছে তার কিছুই আমার মনে নেই।’\r\n‘সুন্দর বাবু’ পরিচয়ে মৃত্যুদণ্ড পাওয়া শাহ আলম বাবু কারাগার থেকে বেরিয়ে এসে কারাগারে ঈদের দিনের অভিজ্ঞতার কথা জানালেন এভাবেই। বাবু দুই বছর বিনা অপরাধে ফাঁসির আসামি হিসেবে জেল খেটে গত ১৫ সেপ্টেম্বর বেরিয়ে আসেন। বাবু কখনো ভাবেননি, পরিবারের সবার সঙ্গে আবার ঈদের আনন্দ ভাগাভাগি করার সুযোগ পাবেন। টানা দুই বছর যন্ত্রণা ভোগের পর এবার তিনি তার পরিবারের সবার সঙ্গে ঈদ করবেন। এই ঈদ তাই বাবুর কাছে অন্য রকম এক ঈদ। \r\nটাঙ্গাইলের আবদুর রহমান। বিদেশ পাঠানোর নামে টাকা আত্মসাতের ঘটনায় পাঁচ বছর জেল খেটে ১৬ অক্টোবর ঢাকা কেন্দ্রীয় কারাগার থেকে মুক্তি পেয়েছেন। ঈদের মাত্র কদিন আগে তার মুক্তি পাওয়ার ঘটনায় তার পরিবারের সবার আনন্দের শেষ নেই। কারাফটকের সামনেই আলাপ হয় আবদুর রহমানের সঙ্গে। তার কাছে জানতে চাই—‘জেলের ভেতরে এতগুলো ঈদ কী করে কাটালেন?’ শুনে রহমানের মুখে ফুটে ওঠে যন্ত্রণার অভিব্যক্তি—‘আর বলবেন না ভাই, সে কষ্টের কথা মুখে বলা যায় না। বউ-বা”চা, আত্মীয়স্বজন ছাড়া ঈদের দিন পার করাটা যে কী কষ্টের, সেটা মুখে বলে বোঝানো যাবে না।’ বলতে বলতে চোখ মোছেন রহমান। \r\nবাবু আর রহমান মুক্ত হয়ে ফিরেছেন ঘরে। কি¯‘ যাদের এই ঈদটাও কাটবে চৌদ্দ শিকের ঘেরাটোপের মাঝে, তাদের কী অবস’া? কয়েদিদের মন্তব্য যা-ই হোক, কারা কতৃ‌র্পক্ষের দাবি, কারাগারে ঈদের দিনটিকে আনন্দময় করে তুলতে চেষ্টা করেন তারা। তবে বেশির ভাগ ক্ষেত্রে সে আনন্দের ভাগটি পান ওয়ার্ডের আসামিরা। বিশেষ দিনের ভালো খাবার পান সবাই। কারাগারে এ খাবারের নাম ‘প্রীতিভোজ’। \r\nছিনতাই মামলার আসামি রফিক গেল বছর জেলখানায় কোরবানির ঈদ করেছে। এরপর ছাড়া পেয়ে এসে আবার আটক হয়েছে। তার বক্তব্য, ‘কপাল খারাপ রে ভাই। যে উকিল আমার জামিন করাবেন, তিনি পরিবার-পরিজন নিয়ে ভারত গেছেন বেড়াতে। এইবার রোজার ঈদটাও তাই করতে হবে জেলখানাতে।’\r\nগত ঈদ কেমন কেটেছে জানতে চাইলে রফিক জানায়, ‘খুব ভালো। জামাতে ঈদের নামাজ পড়া যায়। জেলখানাতে ভালো খানাপিনার আয়োজন হয়। ই”ছা করলে রাত জেগে টিভি দেখা যায়।’\r\nজেলখানার সব আসামি একসঙ্গে ঈদের নামাজ পড়ে কী করে? এই রকম নিয়ম আছে? জবাবে মহা কারা পরিদর্শক ব্রিগেডিয়ার জেনারেল জাকির হাসান বললেন, ‘আগে এই নিয়ম ছিল না, এবার এই নিয়ম চালু হয়েছে। এখন থেকে জেলে বন্দী সব আসামি ঈদের দিনে জামাতে নামাজ পড়তে পারবে।’ \r\nএবারের ঈদে কারাবন্দীদের জন্য যেসব আলাদা আয়োজন রয়েছে, তার একটি ফিরিস্তিও তিনি তুলে ধরলেন—এবার দুই ঈদেই বন্দীরা একসঙ্গে ঈদের নামাজ আদায় করতে পারবেন। তবে জায়গাস্বল্পতার কারণে একসঙ্গে গোটা কারাগারের সবাই নামাজ আদায় করতে পারবেন না। ঢাকা কেন্দ্রীয় কারাগারে বন্দী আছে আট হাজারের বেশি। এত বন্দীর একসঙ্গে দাঁড়ানোর মতো কোনো জায়গা নেই কারাগারে। এ জন্য আলাদা জামাত হবে। ঈদের দিন সকালেই বন্দীদের সংখ্যা অনুযায়ী কে কখন জামাতে যাবেন, তা জানিয়ে দেওয়া হবে। তবে নামাজের আগে বন্দীদের দেওয়া হয় সকালের নাশতা। অন্য দিন গুড়-র“টি দেওয়া হলেও ঈদের দিন থাকে সেমাই ও র“টি। নামাজ পড়ে এসে বন্দীরা আবার সেলে যাবে। সেখানে তাদের বিনোদনের জন্য সারা দিন খোলা রাখা হবে টেলিভিশন। ইতিমধ্যে ঢাকা কেন্দ্রীয় কারাগারের ৪২টি ওয়ার্ডে রঙিন টেলিভিশন ও সিলিং ফ্যান দেওয়া হয়েছে। বন্দীরা সেলে বসে টিভিতে ঈদের অনুষ্ঠান দেখতে পাবেন। তবে চ্যানেল বলতে থাকবে শুধু বিটিভি। কোনো স্যাটেলাইট চ্যানেলের সংযোগ নেই জেলের টিভিতে। এরপর দেওয়া হবে দুপুরের খাবার। খাবারের তালিকায় থাকবে মাছ-ভাত আর আলুর দম। সবাই পেটপুরে খেতে পারবে। এরপর আবার টিভি দেখা। রাতে দেওয়া হবে উন্নতমানের খাবার। পোলাও, মাংস আর মিষ্টি। ঈদের দিনের রাতের খাবার বন্দীদের মধ্যে পরিবেশন করা হবে লকআপের আগে। অর্থাৎ সূর্য ডোবার সঙ্গে সঙ্গে। সাধারণত সাড়ে পাঁচটা থেকে ছয়টার মধ্যে বন্দীদের রাতের খাবার দিয়ে দেওয়া হয়। \r\nমহা কারা পরিদর্শক আরও জানালেন, এসব আয়োজন শুধু ওয়ার্ডের বন্দীদের জন্য। ফাঁসির আসামিরা এসব সুযোগ পাবেন না। তারা সাধারণ খাবার পাবেন। সেলের আসামিদের টিভি দেখা ও ঈদের নামাজের জন্য বের করার কোনো বিধান নেই।\r\nসেলের আসামির মতো একই অবস’ার শিকার কারারক্ষীরাও। তাদের না আছে প্রীতিভোজ, না আছে বাড়তি বিনোদনের ব্যবস’া। ঈদের দিনও তারা বন্দী পাহারার দায়িত্ব পালন করবেন বিনা ওজরে। মহা কারা পরিদর্শক বললেন, তারপরও ঈদের দিন তো আসলে ঈদের মতোই এত কিছুর পরেও ঈদের দিন বদলে যায় জেলখানার পুরো পরিবেশ। বাইরে উৎসবের আমেজ ভেতরে না গেলেও জেলের ভেতরে তৈরি হয় এক ভিন্ন উৎসব, ভিন্ন আবহ। জেলখানার বাসিন্দাদের কাছে হয়তো সেটা বড় ব্যাপার। কি¯‘ যে আসামিরা ঈদের মতো উৎসবের দিন জেলে কাটান, তারা কি ভুলতে পারেন স্বজনদের? জানতে চাইতেই এক আসামি জানান, ‘ভাই কষ্টের কথা শুনে কী হবে? কেউ কেউ ঈদের দিন ভালোই কাটায়। বেশ খুশি খুশি থাকে। সকালে উঠে নামাজ পড়েন, এরপর খাওয়া-দাওয়ার পর বসে বসে তাস খেলেন। হইচই করে দিন কাটান। আবার অনেকে আছেন, তারা এসবের মধ্যে থাকেন না। তারা মন খারাপ করে বসে থাকেন ঘরের মানুষজনের কথা ভেবে। \r\nসারা দিন তাদের কষ্টে কাটে। \r\n আবদুল হামিদ নামের এক কয়েদি জানান, এর উল্টো একটি দিকও আছে। পরিবারের কেউ জেলে থাকলে তার পরিবারের অন্য সদস্যেরা ও ঈদের মজাটা করতে পারেন না পুরোপুরি। তার প্রিয় স্বজনেরা। ঈদের দিনে তারাও সেই লোকটির কথা মনে করেন। তার জন্য নীরবে চোখের পানি ফেলেন। সেই কষ্টের কথা হয়তো কেউই জানে না।:হ:\r\n","status":true,"publishDate":{"$date":{"$numberLong":"1161367200000"}},"createdAt":{"$date":{"$numberLong":"1748882548886"}},"__v":{"$numberInt":"0"}}
{"_id":{"$oid":"683dd4a2082f1e9564eb62ac"},"image":"image-1748882594520.webp","title":"রাজধানীতে নিরাপত্তাব্যবস্থা জোরদার","description":"তত্ত্বাবধায়ক সরকারের দায়িত্ব গ্রহণের পর রাজধানীসহ সারা দেশের আইনশৃঙ্খলা পরিসি’তির বিষয়টিকে সবচেয়ে গুর“ত্ব দেওয়া হ‌ে”ছ। এ জন্য বিশেষ নিরাপত্তা ছক তৈরি করা হয়েছে। রাজধানীতে মোতায়েন করা হয়েছে ২০ হাজারের বেশি পুলিশ ও র‌্যাব সদস্য। ঢাকার বাইরে থেকেও বিপুলসংখ্যক পুলিশ সদস্যকে রাজধানীতে আনা হয়েছে। একই সঙ্গে বিডিআরকেও রাখা হয়েছে সতর্কাবস’ায় ।\r\nপুলিশ সদর দপ্তরের কর্মকর্তারা জানান, রাজধানীতে নিরাপত্তাব্যবস’া জোরদার করতে সব ধরনের ব্যবস’া নেওয়া হয়েছে। অপরাধী দেখামাত্র গ্রেপ্তারের নির্দেশ রয়েছে। পাশাপাশি দুই শতাধিক চেকপোস্ট বসিয়ে রাজধানীর বিভিন্ন স’ানে র‌্যাব ও পুলিশ তল্লাশি করছে। তত্ত্বাবধায়ক সরকার দায়িত্ব নেওয়ার পরপরই এসব চেকপোস্ট বসানো হয়।\r\nঅপরাধীদের ধরতে পুলিশ নগরীতে অভিযান শুর“ করেছে। রাজধানীর ৩৩টি থানার পুলিশ একযোগে এ বিশেষ অভিযান চালা‌ে”ছ। দেশের আইনশৃঙ্খলা পরিসি’তি নিয়ে পুলিশের মহাপরিদর্শক পুলিশ ও র‌্যাবের উর্ধ্বতন কর্মকর্তাদের নিয়ে সদর দপ্তরে কয়েক দফা বৈঠক করেছেন।\r\nপুলিশের মহাপরিদর্শক প্রথম আলোকে বলেন, পুলিশ এখন নতুন রূপে আবিভূ‌র্ত হ‌ে”ছ। ভয়ভীতির উর্ধ্বে থেকে সবাইকে কাজ করার নির্দেশ দেওয়া হয়েছে। অযথা কাউকে হয়রানি বা গ্রেপ্তার করা হ‌ে”ছ না বলে তিনি দাবি করেন।\r\nঢাকা মহানগর পুলিশ কমিশনার জানান, তত্ত্বাবধায়ক সরকারের দায়িত্ব নেওয়ার পর পুলিশ অস্ত্র উদ্ধার ও অপরাধীদের গ্রেপ্তারে সবচেয়ে বেশি গুর“ত্ব দি‌ে”ছ। যেসব অপরাধীকে অস্ত্রসহ গ্রেপ্তার করা হবে তাদের ছবি তুলে রাখা হবে বলেও সিদ্ধান্ত হয়েছে। এসব অপরাধীর নথি সংরক্ষণ করা হবে বলে জানা গেছে। \r\nপুলিশ কর্মকর্তারা জানান, নতুন করে রাজধানীর নিরাপত্তাব্যবস’া ঢেলে সাজানো হয়েছে। এ জন্য আটটি অপরাধ অঞ্চল ও চারটি ট্রাফিক অঞ্চলের কর্মকর্তাদের দায়িত্ব দেওয়া হয়েছে। তারা নিজ নিজ এলাকায় নিরাপত্তার দায়িত্ব পালন করছেন। থানা পুলিশের সদস্যেরাও নিজ নিজ এলাকার সন্দেহজনক সব স’ানে, যেমন আবাসিক হোটেল, বস্তিতে অভিযান চালাতে শুর“ করেছেন। পুলিশের সবচেয়ে বেশি সন্দেহ মোটরসাইকেল আরোহীদের ওপর। মোটরসাইকেল আরোহীদের ব্যাপারে সতর্ক থাকার নির্দেশ দেওয়া হয়েছে পুলিশ সদর দপ্তর থেকে। রাজধানীতে ইতিমধ্যে বেশ কিছু মোটরসাইকেল আরোহীকে আটক করা হয়েছে বলে পুলিশ জানায়। \r\nতারা বলেন, রাজধানীর ভয়ঙ্কর ও পলাতক সন্ত্রাসীদের একটি তালিকা তৈরি করেছে মহানগর গোয়েন্দা পুলিশ। সম›্রতি স্বরাষ্ট্র মন্ত্রণালয়ে পাঠানো গোয়েন্দা পুলিশের এক প্রতিবেদনে বলা হয়, এসব সন্ত্রাসী রাজধানীতে দাপিয়ে বেড়া‌ে”ছ। তারা খুনখারাবি ও ছিনতাই-ডাকাতি করছে। এসব সন্ত্রাসীকে গ্রেপ্তারের জন্য বড় অভিযান চালানোর সুপারিশ করা হয়। গোয়েন্দা পুলিশের কর্মকর্তারা বলেন, সন্ত্রাসীদের অনেকেই রাজনৈতিক নেতাদের আশীর্বাদপুষ্ট। এখনই তাদের গ্রেপ্তারের উপযুক্ত সময় বলে তারা উল্লেখ করেন। তারা বলেন, এসব অপরাধীকে ধরতে একসঙ্গে পুরো রাজধানীতে ব্লক রেইড করা হতে পারে।\r\nপুলিশ কর্মকর্তারা জানান, রাজধানীকে সুরক্ষিত করতে এর সব প্রবেশপথে তল্লাশি চালানো হ‌ে”ছ। রাজধানীর বাইরে থেকে আসা সব যান থামিয়ে তা পরীক্ষা করছে র‌্যাবের বিশেষ দল। তাদের সঙ্গে বোমা শনাক্তকারী সরঞ্জামও থাকছে। রাতের বেলা চলছে বিশেষ পাহারা। রাস্তার মোড়ে মোড়ে বিশেষ যানবাহন নিয়ে পাহারা দি‌ে”ছ র‌্যাব সদস্যেরা।\r\nর‌্যাব সদর দপ্তরের কর্মকর্তারা জানান, তারা রাজধানীর ১২৫টি স’ানে চেকপোস্ট বসিয়ে তল্লাশি শুর“ করেছেন। এসব চেকপোস্টে উর্ধ্বতন কর্মকর্তারা দায়িত্ব পালন করছেন। র‌্যাবের তিন হাজারের বেশি সদস্য সার্বক্ষণিকভাবে মাঠে সক্রিয় আছেন। র‌্যাবের গোয়েন্দা কর্মকর্তারা জানান, তারা অপরাধীদের তালিকা তৈরি করেছেন।\r\nর‌্যাবের পরিচালক প্রথম আলোকে বলেন, র‌্যাব বিশেষ পরিকল্পনা নিয়ে অপরাধ দমনে নামছে। শিগগিরই বড় ধরনের অভিযান চালানো হবে বলে তিনি জানান।:হ:\r\n","status":true,"publishDate":{"$date":{"$numberLong":"1162663200000"}},"createdAt":{"$date":{"$numberLong":"1748882594522"}},"__v":{"$numberInt":"0"}}
{"_id":{"$oid":"683dd4d8082f1e9564eb62b0"},"image":"image-1748882648521.webp","title":"মানুষের কথা হিংসার রাজনীতি শেষ হবে না?","description":"কুর্রাতুল-আইন-তাহ্‌মিনা ও কামর“ল হাসান\r\nখোদা নেওয়াজ চৌধুরী গণপূর্ত বিভাগের (পিডব্লিউডি) একজন দপ্তর সহকারী ছিলেন। ২৭ অক্টোবর রাতে এশার নামাজ পড়ে তিনি কিছু ওষুধপত্র কিনবেন বলে বাসার সামনে বেরিয়েছিলেন। রাস্তায় একটি মিছিল থেকে লক্ষ্যভ্রষ্ট একটি বুলেট তার বুকে লাগে। হাসপাতালে নিতে-নিতে তিনি মারা যান।\r\nগত রোববার ঢাকায় খিলগাঁও পিডব্লিউডি কলোনিতে খোদা নেওয়াজ চৌধুরীর বাসায় গেলে তার স্ত্রী সালেহা খাতুন ছবি একটা কথাও বলতে পারেননি। বিছানার একধারে চোখে হাত চাপা দিয়ে তিনি শুয়েছিলেন। আত্মীয়-স্বজনেরা কথা বলেছেন। \r\nছবি শুধু মাঝে-মাঝে কেঁপে উঠেছেন। তার চোখের কোনা দিয়ে পানি গড়িয়ে পড়েছে। অন্যরা জানান, প্রায়ই তিনি দাঁতে দাঁত লেগে জ্ঞান হারা‌ে”ছন।\r\nজনাব চৌধুরীর প্রায় আশি বছরের বুড়ি মা আমেনা খাতুন নিচু গলায় বললেন, ‘আমারে থুয়ে আমার বা”চারে নিয়া যায়...যত জীবন বাঁইচে আছি, আমার ভেতরে রক্ত ঝরবে।’ \r\nঅক্টোবরের শেষ কয়েক দিনে দেশজুড়ে আওয়ামী লীগ আর চারদলীয় জোটের সহিংস বিদ্বেষে মারা গেছেন অন্তত ২৫ জন। তাদেরই তিনজনের পরিবারের কাছে গিয়েছিল প্রথম আলো, স্বজনহারাদের চোখ দিয়ে বর্তমান রাজনীতিকে দেখতে।\r\nপ্রতিহিংসার দিন সামনে: ঢাকার সবুজবাগে বাগানবাড়ী এলাকার বাসিন্দা সাইফুল্লাহ মো. মাসুমের বয়স ছিল ২১, তিতুমীর কলেজে স্নাতক প্রথম বর্ষে পড়তেন। তিনি ছিলেন সদ্য বিদায়ী চারদলীয় জোট সরকারের শরিক জামায়াতে ইসলামীর ছাত্রসংগঠন ইসলামী ছাত্রশিবিরের সবুজবাগ থানা শাখার সাধারণ সম›াদক। গত ২৮ অক্টোবর দুপুর ১২টার দিকে পল্টনের মোড়ে জামায়াতের জনসভার মঞ্চের কাছে আওয়ামী লীগের সঙ্গে সংঘর্ষ বাধলে একটি ঢিল মাসুমের মাথার পেছনে এসে লাগে। ২ নভেম্বর ভোর রাতে ইবনে সিনা হাসপাতালে তিনি মারা যান।\r\nগতকাল মাসুমের মা-বাবা-ভাই—কাউকে বাড়িতে পাওয়া যায়নি। তারা গিয়েছিলেন জামায়াত কেন্দ্রীয় কার্যালয়ে। বড় ভাই ব্যবসায়ী শামসুল আলম মাহবুব পরে টেলিফোনে প্রথম আলোকে বলেন, ‘বলার আর কী আছে? আওয়ামী লীগ যা করেছে, খুবই খারাপ করেছে। এ জন্য তাদের চরম মূল্য দিতে হবে।’\r\nযার জন্য এত সংঘাত, সেই নিরপেক্ষ তত্ত্বাবধায়ক সরকার বিষয়ে মাহবুবের আগ্রহ বা অনাগ্রহ—কোনোটাই নেই। তারপরও বলেন, ‘দেশ ছেড়ে তো যেতে পারব না। এ দেশেই থাকতে হবে। ভোট দিতে তো হবেই।’ \r\nমাহবুবের মতে, এ দেশে গণতন্ত্র যা আছে, তা কোনো ব্যবস’ার মধ্যেই পড়ে না। ‘যার জোর সে যা চায়, তাই পায়। সাধারণ মানুষের জন্য কোনো গণতন্ত্র নাই।’ সবুজবাগে কথা হয়েছিল রাসেলের চাচা ৬৫ বছর বয়সী মোহাম্মদ ইউনুসের সঙ্গে। তিনি আক্ষেপ করেছেন, ‘আমরা গণতন্ত্র বুঝি না। দুঃখজনক হলেও বলতেই হয় যে লাঠি যাদের হাতে, তারা এসে পিটাক, আমরা মেনে নেব।’ \r\nবিএনপি-সমর্থক মোহাম্মদ ইউনুসের মতে, প্রধান দুই দলই খুব অসহিষ্ণু। অবশ্য তিনি আওয়ামী লীগ আর জামায়াতকে একেবারেই চরমপ¯’ী দল বললেন। তার বেশি ক্ষোভ বিশিষ্টজনদের প্রতি। ‘তাদের রাজনৈতিকভাবে বিভক্ত হওয়া একেবারেই উচিত হয় নাই। তাদের নিরপেক্ষ থাকা দরকার ছিল, যাতে পরামর্শ দিতে পারেন।’\r\nভাতিজার মৃত্যু প্রসঙ্গে তিনি শুধু বললেন, ‘একটা মৃত্যু আরও অনেক মৃত্যুর সংকেত দেয়। আজকে যে মরল, তার পরিবার-বন্ধুরা কোনো না কোনো দিন প্রতিশোধ নিতে চাইবে। এভাবে দিন-দিন হত্যা বাড়বেই। দলগুলোর এটা মনে রাখা উচিত।’\r\nইউনুসের ছেলে মাওলানা রিয়াজ আহমেদ মাদ্রাসাশিক্ষক, তাবলিগ জামাত করেন। তার প্রশ্ন, ‘এই যে লাশ নিয়ে রাজনীতি, এর শেষ কোথায়? এটা আমরা কোথা থেকে শিখেছি? ইসলামে এটা বিলকুল হারাম।’\r\nমাওলানা রিয়াজের মতে, সর্বত্র রাজনীতি ঢোকাতেই বড় ক্ষতিটা হয়েছে। ‘হাসপাতাল, স্কুল, মসজিদ—সর্বত্র আওয়ামী লীগ আর বিএনপি দুই ভাগ। এদের রেষারেষিতে সাধারণ মানুষের কষ্টের শেষ নাই।’ তার আশঙ্কা, সামনে প্রতিহিংসার সময় আরও আসছে।\r\nমানুষ মারার রাজনীতি: ৩০ বছর বয়সী রাসেল খান গত ২৮ অক্টোবর ঢাকায় আওয়ামী লীগ-জামায়াত সংঘর্ষের সময় গুলিতে মারা যান। তিনি ছিলেন যশোরের বাঘারপাড়া উপজেলার বন্দবিলা ইউনিয়নের পাঠান পাইকপাড়া গ্রামের শফিয়ার রহমানের বড় ছেলে, পরিবারের একমাত্র উপার্জনক্ষম ব্যক্তি। যশোর থেকে আমাদের নিজস্ব প্রতিবেদক অশোক সেন জানান, নিহতের বাবা খবর শুনে ঢাকায় রওনা হয়েও গাড়ি না চলায় যেতে পারেননি। তারপর তার বুকের ধন গ্রামেই ফিরে আসে—লাশ হয়ে। \r\nশৈশবে মাতৃহারা রাসেলকে বুকে-পিঠে করে মানুষ করেছিলেন দাদি জোহরা খাতুন। সেই রাসেল বড় হয়ে বাংলাদেশের ওয়ার্কার্স পার্টির অঙ্গসংগঠন যুব মৈত্রীতে যোগ দিলেন। দাদিকে প্রায়ই তিনি বলতেন, ‘আমরা দেশের জন্য কাজ করি। হাতুড়িতে ভোট দিবা।’ \r\n‘এখন সেই হাতুড়িই বা কনে গেল আর আমার সোনাই বা কনে গেল’—বৃদ্ধ জোহরার বুকফাটা কান্না অনেক দূর থেকেও শোনা যায়। তার গ্রামের বাড়ি গিয়ে দেখা যায়, পাড়া-প্রতিবেশী সবার কাছে বৃদ্ধা বিলাপ করেই চলেছেন।\r\nরাসেলের বাবা শফিয়ার প্রশ্ন করেন, ‘রাজনীতি তো মানুষের জন্য। মানুষ মেরে কীভাবে সে রাজনীতি হবে?’ ছেলে হারানোর কষ্ট বুকে নিয়েও তিনি গভীরভাবে বিশ্বাস করেন এবং গর্ব করেন যে তার ছেলে দেশের জন্য প্রাণ দিয়েছেন। \r\nস্কুল থেকেই বাম রাজনীতি করতেন রাসেল। দশম শ্রেণী পর্যন্ত পড়ে জীবিকার খোঁজে ঢাকায় যান। রিকশা মেরামতের কাজ শিখে ঢাকার খিলগাঁওয়ে একটি গ্যারেজ দেন। তিনি ছিলেন যুব মৈত্রী খিলগাঁও থানা শাখার সাধারণ সম›াদক। \r\nফুফু ছবেদা খাতুন ২৮ সকালেও মোবাইলে রাসেলকে বলেছিলেন এই গণ্ডগোলে ঢাকায় না থাকতে। তিনি বিশ্বাসই করতে পারেন না যে তাদের ছেলে আর নেই। সৎমা সায়রা খাতুন রাসেলকে নিজের পেটের সন্তানের মতোই দেখতেন। তিনি বলেন, নিশ্চয়ই আল্লাহ একদিন এই হত্যার বিচার করবে। \r\nরাসেলের ছোট ভাই আসলাম জানান, বড় ভাই (রাসেল) বলেছিলেন, তাকে ব্যবসার জন্য কিছু টাকা দেবেন। কি¯‘ সে টাকা জোগাড় করতে না পারায় তিনি এবার ঈদে বাড়ি আসেননি। তবে তিনি নিয়মিত খরচ পাঠাতেন। বোনের পড়ার খরচসহ সংসারের অনেক খরচই তাতে চলত। শোকের মাঝেও এখন বড় ভাবনা, সংসার কীভাবে চলবে।\r\nগ্রামের মানুষও রাসেলকে ভালোবাসতেন। তার আত্মীয়দের মতো গ্রামের অনেকেই প্রশ্ন করেছেন, এমন একটা ভালো ছেলেকে কেন গুলি খেয়ে মরতে হবে? \r\n‘আমার বুকে যা করে...’: খিলগাঁও পিডব্লিউডি কলোনির বাসায় খোদা নেওয়াজ চৌধুরীর স্ত্রীকে আগলে আছেন তার তিন বোন। খবর পেয়ে পাবনা থেকে গণ্ডগোল মাথায় করে ছুটে এসেছেন তারা। বড় বোন শামসুননাহার প্রশ্ন করেন, ‘এইটা কী রাজনীতি—জীবন নিয়ে খেলা। আমার বোনের এখন কী হবে? এ কি এক-দুই দিনের জন্য? সারা জীবন! এই ফরিয়াদ কাকে বলব?’\r\nখোদা নেওয়াজের সেজো ভাই শফিকুল ইসলাম চৌধুরী টিঅ্যান্ডটিতে ছোট চাকরি করেন। তিনি বলেন, ‘আমরা নিরীহ লোক। কী বলব? বললে কি ভাইকে ফেরত পাব? এই রাজনীতি, খুন-খারাবি কেউ চায়? আমরা সমাধান চাই, শান্তি চাই। স্বাধীনভাবে নিশ্চিন্তে বাইরে হাঁটতে পারব না—এটা তো হয় না।’\r\nমা আমেনা খাতুনের বিলাপ থামে না। তিনি বলেন, পাঁচ ছেলেকে রেখে স্বামী মারা গেলে কী কষ্টে তাদের মানুষ করেছেন সে কথা। খোদা নেওয়াজের বড় ছেলেটি নবম শ্রেণীতে পড়ছে। ছোটটি তৃতীয় শ্রেণীতে। রোজ রাতে বাবাকে এনে দিতে বলে ছোটটি কাঁদে। বা”চাদের মা তো একেবারেই স্তব্ধ হয়ে গেছেন; আর দাদি বলেন, ‘ওরা যখন চিক্কুর পাড়ে, তখন আমার বুকে যা করে...।\r\n\r\n","status":true,"publishDate":{"$date":{"$numberLong":"1162836000000"}},"createdAt":{"$date":{"$numberLong":"1748882648524"}},"__v":{"$numberInt":"0"}}
{"_id":{"$oid":"683dd5ae082f1e9564eb62b4"},"image":"image-1748882862584.webp","title":"বাড়ি যাব না, সুদের টাকা কোথায় পাব?:ন:","description":"ফোন আর আসে না। এপার থেকে বারবার চেষ্টার পরও শোনা যায়— ‘দুঃখিত, এই মুহূর্তে মোবাইল সংযোগ দেওয়া সম্ভব হ‌ছে না।’ মিষ্টি একঘেয়ে এ কণ্ঠস্বরটিকে যারপরনাই নিষ্ঠুর মনে হতে থাকে সুমির। কি¯‘ তাঁর প্রতীক্ষা আর শেষ হয় না।\r\nযে নম্বরটিতে তিনি ফোন করছেন সেটি সুমির এক প্রিয়জনের, তাও অনুরোধের নম্বর। বিমানবন্দরে আটকে পড়ার পর একবার তিনি এ নম্বরে কথা বলেছেন। এরপর থেকে নম্বরটি বন্ধ। কি¯‘ এসব কথা মানতে নারাজ মেয়েটি। ‘স্যার, আরেকবার দেখেন’ বলে চলে তাঁর কাতর প্রার্থনা। \r\n ঢাকা থেকে জাল কাগজপত্র নিয়ে লেবানন যাওয়ার পথে ১৭ নভেম্বর জিয়া আন্তর্জাতিক বিমানবন্দরে যে ৩১ জন মহিলার যাত্রা স’গিত করে আটক করা হয়, তাঁদেরই একজন চুয়াডাঙ্গার সুমি আক্তার।\r\nআটক হওয়া এসব মহিলা যে স্বজনদের খবর দেবেন তারও কোনো ব্যবসা নেই। যারা ঘটনাস্থলে গেছেন তাঁদের ফোনই এসব অসহায় মহিলার যোগাযোগের একমাত্র ভরসা। প্রতিবেদক নিজেও চেষ্টা করেছেন কয়েকজনের দেওয়া নম্বরে। কি¯‘ অনেকেরই সংযোগ মেলেনি। একজন আরেকজনকে সান্ত্বনা দিয়েছেন—হয়তো চার্জ ফুরিয়ে গেছে। কেউ কেউ অপেক্ষা করেছেন কখন আবার মোবাইল ফোন বাজবে-এ ভরসায়। \r\nজিয়া আন্তর্জাতিক বিমানবন্দরের ইমিগ্রেশন পুলিশ জানায়, যে ৩১ জন মহিলাকে যাত্রা স’গিত করে আটক করা হয়েছে, তাঁরা প্রতারিত হয়েছেন সংঘবদ্ধ প্রতারক চক্রের হাতে। তাঁরা বিদেশ যেতে না পারলেও প্রতারক চক্র হাতিয়ে নিয়েছে লাখ লাখ টাকা। বাসাবাড়িতে কাজের কথা বলে সহজ-সরল এসব মহিলাকে বিদেশে পাঠা‌ি”ছল। এঁদের পাসপোর্ট ও ভিসা ঠিক থাকলেও বৈদেশিক কর্মসংস’ান মন্ত্রণালয়ের ছাড়পত্র বৈধ ছিল না। ছাড়পত্রের মতো একটি কাগজ তাঁদের হাতে ধরিয়ে দেওয়া হলেও তার সিল ও স্বাক্ষর ছিল।\r\nবিমানবন্দরের কর্মকর্তারা জানান, শুক্রবার সকাল ছয়টা ১০ মিনিটে গালফ এয়ারের মধ্যপ্রাচ্যগামী ফ্লাইটে যাওয়ার জন্য ৩১ জন মহিলা বিমানবন্দরে আসেন। ইমিগ্রেশন কর্মকর্তারা তাঁদের কাগজপত্র পরীক্ষা করে দেখেন, সবার কাগজ প্রায় একই ধরনের। এমনকি সিল ও স্বাক্ষরেও মিল আছে। পরে তাঁরা মন্ত্রণালয়ের কর্মকর্তাদের সঙ্গে যোগাযোগ করে জানতে পারেন, এ মহিলাদের কোনো ছাড়পত্র দেওয়া হয়নি। এরপর মহিলাদের যাত্রা স’গিত করে তাঁদের জিজ্ঞাসাবাদ শুর“ হয়।  ইমিগ্রেশনের কর্মকর্তারা জানান, ৩১ জন মহিলার একেকজনের বাড়ি একেক জায়গায়। তাঁরা ভিন্ন ভিন্ন দালালের মাধ্যমে ভিসা সংগ্রহ করেন। কি¯‘ সবার সঙ্গে কথা বলার পর ইমিগ্রেশন কর্মকর্তারা মনে করছেন, একই চক্র তাঁদের বিদেশ পাঠা‌ি”ছল। তবে কেউ দালাল ছাড়া আর কারও নাম বলতে পারেননি। ট্রাভেল এজেন্ট বা রিক্রুটিং এজেন্সির নাম পর্যন্ত তাঁরা শোনেননি। \r\nজানু নামের এক মহিলা জানান, তাঁর বাড়ি ফরিদপুরের ভাঙ্গা থানায়। দুই সন্তানের মা জানু ঈদের আগে ফিরোজ নামে এলাকার এক দালালের হাতে ৭০ হাজার টাকা তুলে দেন। মাসে এক হাজারে ৪০০ টাকা সুদ দিয়ে তিনি এ টাকা সংগ্রহ করেন। দালাল তাঁকে লোভ দেখায়, লেবানন গেলে ভালো বাড়িতে ভালো কাজ পাওয়া যাবে এবং অনেক আয়ও হবে। তাঁর এলাকার আরও কয়েকজন মহিলা এখনো সেখানে অবসান করছেন বলে তিনি জানান।\r\nনারায়ণগঞ্জের সেলিনা জানান, তিনি দালাল মোজাফফরের মাধ্যমে ৫০ হাজার টাকা দিয়ে কাজ জোগাড় করেন। ৫০ হাজার টাকা সংগ্রহ করলেন কীভাবে জানতে চাইলে তিনি বলেন, দুটি গর“ ও গহনা বিক্রি করে তিনি এ টাকা জোগাড় করেছেন। পাসপোর্ট, ভিসা ও টিকিটের ব্যবসা করে দেয় দালাল। তিনি জানান, ঢাকায়ও তিনি বিভিন্ন বাসায় ঝিয়ের কাজ করেন, সেটা না করে লেবাননে বেশি টাকা আয় করার জন্য যা‌ছেন। কুমিল্লার হোমনার রাহেলা, ব্রাহ্মণবাড়িয়ার হাসিনা বলেছেন একই কথা। তাঁরা এতটাই সহজ-সরল যে পুলিশ কেন তাঁদের আটক করেছে তাও বুঝতে পারছিলেন না। \r\n৩১ জন মহিলাকে দিনভর বিমানবন্দরে রেখে জিজ্ঞাসাবাদ করে পুলিশ। এরপর সবার কাছ থেকে দালালের নাম সংগ্রহ করে সে অনুযায়ী ৩৬ জনকে আসামি করে একটি মামলা করা হয়। পুলিশ এ মামলায় জনশক্তি ও কর্মসংস্থান ব্যুরোর চারজন ও বিমানের এক কর্মচারীকে গ্রেপ্তার করে। গ্রেপ্তারের পর তারা এ ঘটনার সঙ্গে জড়িত থাকার কথা স্বীকার করে। মামলা তদন্তের দায়িত্ব পান পুলিশের বিশেষ শাখার ইন্সপেক্টর শাহাদত হোসেন।  \r\nতিনি প্রথম আলোকে বলেন, ৩১ মহিলাকে বিদেশ পাঠানোর চেষ্টায় পাসপোর্ট আইন ভঙ্গ ও জালিয়াতি করা হয়েছে। গত শুক্রবার রাতে জনশক্তি ও কর্মসংস্থান ব্যুরোর কর্মচারী শাহজালাল, হাফিজুর রহমান, হাসানুল জাহিদ, মোশাররফ হোসেন ও বিমানের কর্মচারী রমজান আলীকে গ্রেপ্তার করে জিজ্ঞাসাবাদের জন্য রিমান্ডে আনা হয়।\r\nমামলার তদন্তকারী পুলিশ ইন্সপেক্টর শাহাদত হোসেন জানান, চাকরি করতে যারা বিদেশ যা‌ছেন, তাঁদের ছাড়পত্র ও অন্যান্য কাগজপত্র পরীক্ষার জন্য বিমানবন্দরে জনশক্তি ও কর্মসংস্থান ব্যুরোর একটি ডেস্ক কাজ করছে। \r\nগ্রেপ্তার করা চারজন ওই ডেস্কের কর্মচারী। তারা ভুয়া ছাড়পত্র দেখার পরও মহিলাদের যাওয়ার অনুমতি দেয়। পুলিশের সন্দেহ, আগে থেকেই দালাল চক্রের সঙ্গে এরা চুক্তিবদ্ধ ছিল, যে কারণে কোনো রকম বাধা ছাড়াই মহিলারা ইমিগ্রেশন পর্যন্ত চলে যান। গ্রেপ্তার করা বিমানের কর্মচারী রমজান আলী পেশায় ট্রাফিক হেলপার হলেও বিদেশে অবৈধভাবে মানুষ পাঠাতে বিভিন্ন সংস’ার সঙ্গে যোগাযোগের কাজটি করে বলে অভিযোগ রয়েছে।\r\nআটক করা ৩১ নারীকে শনিবার সকালে জাতীয় মহিলা আইনজীবী সমিতির হাতে তুলে দেওয়া হয়। সমিতির কর্মকর্তারা শনিবার দুপুরে মহিলাদের নিয়ে যান তাঁদের আশ্রয়কেন্দ্রে। আশ্রয়কেন্দ্রে যাওয়ার পথে মহিলাদের কাছে জানতে চাওয়া হয়, বাড়ি যাবেন না? সবাই মনে করেছিলেন তারা আশ্রয়কেন্দ্রে না গিয়ে বাড়ি যেতে চাইবেন। কি¯‘ মহিলারা কেউই বাড়ি যেতে চাননি। তাঁরা বলেন, বাড়ি গেলে সুদের টাকা চাইতে লোক আসবে। তখন কী উপায় হবে। তার চেয়ে আশ্রয়কেন্দ্রে থাকাই ভালো।:\r\n","status":true,"publishDate":{"$date":{"$numberLong":"1164132000000"}},"createdAt":{"$date":{"$numberLong":"1748882862587"}},"__v":{"$numberInt":"0"}}
{"_id":{"$oid":"6849394afeffa705aaa54b14"},"image":"image-1749629231602.webp","title":"জঙ্গিদের মদদদাতা বিএনপির ৮ মন্ত্রী-সাংসদ","description":" ১৭ আগস্ট  \r\n১৯৯৯ সাল থেকে দেশে একের পর এক বোমা-গ্রেনেড হামলা হয়েছে। তবে ২০০৫ সালের ১৭ আগস্ট সারা দেশে একযোগে প্রায় পাঁচ শ বোমা বিস্ফোরণ আমাদের অস্তিত্বের ভিতকে নাড়িয়ে দেয়। তখন থেকেই প্রথম আলো এ ঘটনার কারণ ও এর পেছনে কারা জড়িত তা অনুসন্ধানে নামে। এক বছরের বেশি সময় ধরে প্রথম আলোর পক্ষ থেকে এ নিয়ে অনুসন্ধান করা হয়। এ সময় কথা বলা হয় তদন্তকারী কর্মকর্তা, সরকারি কর্মকর্তা, রাজনীতিক, গোয়েন্দা সংস্থা ও নিরাপত্তা বাহিনীর সদস্য, এমনকি জেএমবির জঙ্গিদের সঙ্গেও। বিভিন্ন সূত্র থেকে পাওয়া সমগ্র তথ্যের সত্যতা সম্পর্কে পুরোপুরি নিশ্চিত হওয়ার পর তারই ভিত্তিতে তৈরি প্রথম আলোর ধারাবাহিক প্রতিবেদনের আজ প্রথম পর্ব।  \r\n কামরুল হাসান\r\n নিষিদ্ধঘোষিত জামাআতুল মুজাহিদীন বাংলাদেশ বা জেএমবির ধ্বংসাত্মক ও দেশবিরোধী কার্যকলাপে মদদ দিয়েছিলেন তিন মাস আগে ক্ষমতা ছেড়ে যাওয়া চারদলীয় জোট সরকারের প্রধান শরিক বিএনপির অন্তত আটজন সাবেক মন্ত্রী ও সাংসদ। সাবেক টেলিযোগাযোগমন্ত্রী ব্যারিস্টার আমিনুল হক, সাবেক ভূমি উপমন্ত্রী রুহুল কুদ্দুস তালুকদার দুলু, সাবেক গৃহায়ণ ও গণপূর্ত প্রতিমন্ত্রী আলমগীর কবির, সাবেক সাংসদ ও রাজশাহীর মেয়র মিজানুর রহমান মিনু, সাবেক সাংসদ নাদিম মোস্তফা, আবু হেনা, ডা. ছালেক চৌধুরী ও সামসুল আলম প্রামাণিকের সঙ্গে জঙ্গিদের যোগাযোগের যাবতীয় তথ্যপ্রমাণ  প্রথম আলো র কাছে আছে। \r\nজেএমবির ধ্বংসাত্মক কার্যকলাপ প্রকাশ্যে আসার পর থেকেই বিএনপির এই নেতাদের বিরুদ্ধে বারবার জঙ্গিদের মদদ দেওয়ার অভিযোগ ওঠে। কিন্তু সে সময় প্রধানমন্ত্রী বেগম খালেদা জিয়ার ও তাঁর মন্ত্রিসভার সদস্যরা এ অভিযোগ জোর গলায় অস্বীকার করেছেন।\r\nজেএমবির জঙ্গিদের ধ্বংসাত্মক কার্যকলাপে মদদ দিয়েই তাঁরা ক্ষান্ত হননি, দেশজুড়ে বোমা হামলার মতো জঘন্য অপরাধের পরও জঙ্গি নেতার সঙ্গে একাধিক মন্ত্রীর যোগাযোগ ছিল। ২০০৫ সালের ১৭ আগস্ট সারা দেশে একযোগে প্রায় পাঁচ শ বোমা বিস্ফোরণের ঘটনার পর পুলিশ জেএমবির জঙ্গিদের খঁুজছিল। আইনশৃঙ্খলা রক্ষাকারী বাহিনীর সদস্য ও গোয়েন্দারা সে সময় জঙ্গি নেতাদের ধরতে না পারলেও পলাতক জেএমবি নেতা সিদ্দিকুল ইসলাম ওরফে বাংলা ভাইয়ের সঙ্গে মোবাইল ফোনে যোগাযোগ ছিল রুহুল কুদ্দুস তালুকদার দুলু, মিজানুর রহমান মিনুদের। বিএনপির এই মন্ত্রী ও নেতারা জঙ্গি নেতাদের তখন আত্মগোপনে থাকারও পরামর্শ দেন।  প্রথম আলো র কাছে এ ব্যাপারে নিশ্চিত তথ্যপ্রমাণ আছে। এ ছাড়া নাটোরে সাবেক উপমন্ত্রী দুলুর বাসভবনে বসে তাঁর সঙ্গে বৈঠক করেন জেএমবির শীর্ষস্থানীয় দুই নেতা শায়খ আবদুর রহমান ও বাংলা ভাই। \r\nসাবেক চারদলীয় জোট সরকারের আমলে জঙ্গিদের জিজ্ঞাসাবাদ ও অন্যান্য সূত্রে ওই বিএনপি নেতাদের জঙ্গিসংশ্লিষ্টতার সুস্পষ্ট প্রমাণ থাকলেও এ পর্যন্ত তাঁদের বিরুদ্ধে কোনো ব্যবস্থা নেওয়া হয়নি। বরং জেএমবির শীর্ষস্থানীয় নেতারা ধরা পড়ার পর থেকেই সরকার কঠোর গোপনীয়তা বজায় রাখে। নিরাপত্তার কারণ দেখিয়ে শীর্ষস্থানীয় দুই জঙ্গিকে কারাগার থেকে সরিয়ে মিরপুরে একটি উপকারাগারে রাখা হয়। \r\n২০০৫ সালের ১৭ আগস্টে দেশব্যাপী বোমা হামলা ও পরবর্তী সময়ে জেএমবির আত্মঘাতী হামলা শুরুর পর র‌্যাব ও পুলিশ এই সংগঠনের জঙ্গিদের গ্রেপ্তারে অভিযানে নামে। র‌্যাব গত বছরের ১ মার্চ সিলেটের পূর্ব শাপলাবাগের একটি বাড়ি থেকে শায়খ আবদুর রহমান এবং ৬ মার্চ ময়মনসিংহের মুক্তাগাছার রামপুর গ্রাম থেকে বাংলা ভাইকে গ্রেপ্তার করে। এর পর তাঁদের বিভিন্ন মামলায় রিমান্ডে এনে দুই মাসের বেশি সময় ধরে জিজ্ঞাসাবাদ করে বিভিন্ন আইনশৃঙ্খলা বাহিনী ও গোয়েন্দা সংস্থার সমন্বয়ে গঠিত বিশেষ টাস্কফোর্স। \r\n১৭ আগস্টের বোমা হামলার ঘটনায় দায়ের করা ২৪১টি মামলার মধ্যে ৭৬টিতে শায়খ আবদুর রহমান ও ৬৯টিতে বাংলা ভাইকে অভিযুক্ত করা হয়। ইতিমধ্যে ঝালকাঠিতে বিচারক হত্যা মামলায় এই দুই জঙ্গি নেতার মৃত্যুদণ্ড হয়। তাঁরা দুজনই রাষ্ট্রপতির কাছে প্রাণভিক্ষা চেয়েছেন। \r\nশীর্ষস্থানীয় দুই জঙ্গি নেতার মধ্যে মূলত সিদ্দিকুল ইসলাম ওরফে বাংলা ভাই বৃহত্তর রাজশাহীর বিএনপি নেতাদের সঙ্গে নিয়মিত যোগাযোগ রাখতেন। আর বিএনপির নেতারা আর্থিক, প্রশাসনিকসহ সব ধরনের সহযোগিতা তাঁকে দিয়েছেন। বাংলা ভাই স্পষ্ট ভাষায় বলেছেন, সর্বহারাদের বিরুদ্ধে অভিযান চালানোর সময় রুহুল কুদ্দুস তালুকদার দুলু, আলমগীর কবির, মিজানুর রহমান মিনু, আমিনুল হক, নাদিম মোস্তফা, ছালেক চৌধুরী, সামছুল আলম প্রামাণিক প্রমুখ তাঁদের সমর্থন জানান। এ ব্যাপারে তাঁদের সঙ্গে জেএমবির জঙ্গিদের যোগাযোগ প্রতিষ্ঠিত হয়।\r\nবাগমারায় অভিযানের শুরুতে রাজশাহী জেলা বিএনপির সাধারণ সম্পাদক ও তানোর উপজেলা বিএনপির সভাপতি শীষ মোহাম্মদের সঙ্গে তাঁর বাসায় সাক্ষাৎ করেন বাংলা ভাই। এ সময় তাঁর সঙ্গে ছিলেন জেএমবির শুরার সদস্য আবদুল আউয়াল। বাগমারার রফিকুল ইসলাম চেয়ারম্যানের মাধ্যমে শিশ মোহাম্মদের সঙ্গে প্রাথমিক যোগাযোগ হয়। রাজশাহীতে সাবেক টেলিযোগাযোগমন্ত্রী ব্যারিস্টার আমিনুল হকের সবচেয়ে ঘনিষ্ঠ ব্যক্তি হলেন শিশ মোহাম্মদ। ওই অঞ্চলে শিশ মোহাম্মদের কথাকে সবাই আমিনুল হকের নির্দেশ বলেই মনে করতেন। সর্বহারা নিধন অভিযান শুরু করার কথা শিশ মোহাম্মদকে জানিয়ে তাঁর সমর্থন চান বাংলা ভাই। শিশ মোহাম্মদ বিষয়টিকে স্বাগত জানান এবং কোনো সমস্যা হলে ‘ভাই’কে বলে সমাধান করে দেবেন বলে প্রতিশ্রুতি দেন। ‘ভাই’ বলতে তিনি ব্যারিস্টার আমিনুল হককেই বুঝিয়েছেন বলে দাবি বাংলা ভাইয়ের। শিশ মোহাম্মদের সঙ্গে আর বাংলা ভাইয়ের সরাসরি সাক্ষাৎ না হলেও মোবাইল ফোনে যোগাযোগ ছিল।\r\nআর জেএমবির শীর্ষস্থানীয় নেতা শায়খ রহমান এ প্রসঙ্গে তদন্ত কর্মকর্তাদের স্পষ্ট করে বলেছেন, বাগমারা অভিযানের সময় ব্যারিস্টার আমিনুল হকের সঙ্গে বাংলা ভাইয়ের যোগাযোগ ছিল, এটা তিনি জানেন। এমনকি ওই এলাকার একজন আওয়ামী লীগ সমর্থক ইউপি চেয়ারম্যান ক্যাম্পে এসে জেএমবির এই সন্ত্রাসী কাজে সমর্থন দেন বলে শায়খ রহমান দাবি করেছেন। বাগমারায় অভিযান চালানোর জন্য বড় বড় রাজনৈতিক নেতার কাছ থেকে সহায়তা ও স্থানীয়দের কাছ থেকে চাঁদা হিসেবে বিপুল পরিমাণ অর্থ সংগ্রহ করে জেএমবি। যে কারণে অভিযান বন্ধ হওয়ার পরও প্রায় সাত লাখ টাকা উদ্বৃত্ত ছিল বলে শায়খ রহমান নিজেই জানিয়েছেন।\r\nস্থানীয় বিএনপির নেতা ও সাংসদেরা  প্রথম আলো কে বলেছেন, ব্যারিস্টার আমিনুল হকের কথা অমান্য করার সাধ্য তাঁদের ছিল না। কারণ এতে তাঁদের রাজনৈতিক ভবিষ্যৎ অনিশ্চিত হয়ে পড়ার আশঙ্কা ছিল। তাঁরা দাবি করেছেন, আমিনুল হকের হয়ে শিশ মোহাম্মদই জেএমবির জঙ্গিদের মদদ দেওয়ার জন্য স্থানীয় বিএনপির সাংসদ ও নেতাদের সংগঠিত করেন। \r\nবিএনপির নেতা ও সাবেক উপমন্ত্রী দুলুর সঙ্গে গভীর সম্পর্ক ছিল জেএমবির জঙ্গিদের। বাংলা ভাই ও তাঁর ঘনিষ্ঠরা আইনশৃঙ্খলা বাহিনীর সদস্যদের জানিয়েছেন, ২০০৪ সালের এপ্রিলে শায়খ রহমান ও বাংলা ভাই দলবল নিয়ে নাটোরে দুলুর বাসভবনে গিয়ে উপস্থিত হন। সেখানে পরিচয়ের প্রথম পর্বে বিএনপির নেতা দুলু জেএমবির কাজের উদ্দেশ্য সম্পর্কে জানতে চান। এ ব্যাপারে শায়খ রহমানের জবাবে সন্তুষ্ট হয়ে জনাব দুলু শায়খের হাতে জেএমবির জন্য তাৎক্ষণিকভাবে ১০ হাজার টাকা তুলে দেন। এরপর থেকে ২০০৬ সালের জানুয়ারি পর্যন্ত দুলুর সঙ্গে মোবাইল ফোনে যোগাযোগ ছিল বাংলা ভাইয়ের। সর্বহারা নিধন অভিযানের প্রায় এক বছর পর ২০০৫ সালে তৎকালীন উপমন্ত্রী দুলুর কয়েকজন সশস্ত্র ক্যাডারকে অস্ত্রসহ র‌্যাব গ্রেপ্তার করে। এ সময় বাংলা ভাই ফোন করেন উপমন্ত্রীকে। সে সময় দুলু তাঁকে বলেন, হেলাল-বিপ্লবদের নিয়ে তিনি বিপদে আছেন। এর প্রায় ঘণ্টাতিনেক পর আবার উপমন্ত্রীকে ফোন করেন বাংলা ভাই। উপমন্ত্রী স্বস্তি প্রকাশ করে বলেন, তাঁর লোকজনকে থানায় হস্তান্তর করা হয়েছে। দুলুর এই লোকদের পরদিন পত্রিকায় জেএমবির ক্যাডার হিসেবে উল্লেখ করায় বিস্মিত হন বাংলা ভাই। \r\nশায়খ আবদুর রহমান সুনির্দিষ্ট দিন-তারিখ ধরে তাঁর সঙ্গে উপমন্ত্রী দুলুর সাক্ষাতের বর্ণনা দিয়েছেন আইনশৃঙ্খলা রক্ষাকারী বাহিনীর সদস্যদের কাছে। এ ব্যাপারে জিজ্ঞাসাবাদকারীদের তিনি বলেছেন, ২০০৪ সালের এপ্রিল মাসের দিকে ভূমি উপমন্ত্রী দুলুর নাটোরের বাসভবনে তাঁরা যান। তাঁদের সঙ্গে ট্রাক ও মাইক্রোবাসে জেএমবির প্রায় ১৫০ জন কর্মী ছিলেন। তাঁদের মধ্যে সর্বহারা দমন অভিযান নিয়ে বিস্তারিত কথা হয়। এ সময় সর্বহারা সন্দেহে বাংলা ভাই বাগমারার বাসিন্দা বাদশাকে খুন করে তাঁর মরদেহ একটি গাছের ডালে ঝুলিয়ে রাখেন। ওই ছবি বিভিন্ন সংবাদপত্রে প্রকাশিত হয়। বৈঠকে দুলু জেএমবির অভিযানে সমর্থন দিলেও বাদশাকে হত্যার পর এভাবে ঝুলিয়ে রাখা উচিত হয়নি বলে মন্তব্য করেন। \r\nজেএমবির দ্বিতীয় প্রধান নেতা বাংলা ভাই তদন্ত কর্মকর্তাদের কাছে দাবি করেছেন, সাবেক প্রতিমন্ত্রী ও বর্তমান এলডিপি নেতা আলমগীর কবিরের সঙ্গে তাঁর মোবাইল ফোনে বহুবার কথা হয়েছে। মোবাইল ফোনের আলাপে আলমগীর কবির বাগমারা অভিযানের ব্যাপারে জেএমবিকে পূর্ণ সমর্থন জানান। এই বিষয়টি স্পষ্ট জানা গেছে যে, বাংলা ভাইসহ অভিযান পরিচালনাকারী জেএমবির নেতাদের তাঁর বাসায় যাওয়ার জন্য বলেছিলেন আলমগীর কবির। কিন্তু শীর্ষস্থানীয় এই জঙ্গিরা তখন সর্বহারা দমনে এতই ব্যস্ত যে, নওগাঁয় প্রতিমন্ত্রীর বাসভবনে যাওয়ার সময় পাননি। আলমগীর কবির সর্বহারা দমনে জেএমবিকে মদদ জোগালেও বাংলা ভাইয়ের দাবি, প্রকৃতপক্ষে প্রতিমন্ত্রী আলমগীর কবির সর্বহারাদের গডফাদার ও রক্ষাকারী। তাঁর ছোট ভাই আনোয়ার হোসেন বুলু একজন কুখ্যাত সর্বহারা বলে বাংলা ভাই দাবি করেন। বগুড়া জেলার কাহালু, আদমদীঘি ও নন্দীগ্রাম; জয়পুরহাটের আক্কেলপুর, নাটোরের সিংড়া ও নলডাঙ্গা এবং সমগ্র নওগাঁর সর্বহারাদের নেপথ্য সংগঠক বুলু। আর এ কাজে বুলুকে সাহাঘ্য করেন আলমগীর কবিরের সম্বন্ধী ও আত্রাই এলাকার সাবেক সাংসদ ওহিদুল মাস্টার।\r\nসাংসদ নাদিম মোস্তফার সঙ্গে কখনো সাক্ষাৎ না হলেও মোবাইল ফোনে অনেকবার কথা হয়েছে বলে স্বীকার করেছেন বাংলা ভাই। নাদিম মোস্তফা সর্বহারা দমন অভিযানের মাঝামাঝি সময়ে পুলিশের মাধ্যমে ৩০ হাজার টাকা পৌঁছে দেন জেএমবির নেতাদের কাছে। হামিরকুৎসা ইউনিয়নের গোয়ালকান্দি পুলিশ ফাঁড়িতে পুঠিয়া থানার তৎকালীন ভারপ্রাপ্ত কর্মকর্তা আনিসুর রহমান এই টাকা নিজে বাংলা ভাইয়ের হাতে তুলে দেন। এ সময় সার্কেল এএসপি আবদুস সামাদ সেখানে উপস্থিত ছিলেন।\r\nজঙ্গিদের আরেক পৃষ্ঠপোষক রাজশাহী সিটি করপোরেশনের মেয়র ও বিএনপির নেতা মিজানুর রহমান মিনু প্রসঙ্গে বাংলা ভাই বলেছেন, বাগমারা অভিযানের সময় মেয়রের সঙ্গে তাঁর মোবাইল ফোনে যোগাযোগ ছিল। এ সময় বাংলা ভাই অভিযানের ব্যয় মেটাতে মিনুর কাছে আর্থিক সাহাঘ্যের অনুরোধ জানান। ২০০৪ সালের মাঝামাঝি সময়ে মেয়র মিনু চিকিৎসার জন্য সিঙ্গাপুরে যান। সেখান থেকে ফিরে এসে তিনি জেএমবির রাজশাহীর এক কর্মী মাহবুবের মাধ্যমে সংগঠনের জন্য ৫০ হাজার টাকা এককালীন অনুদান হিসেবে পাঠান। মেয়রের কাছ থেকে ওই টাকা সংগ্রহ করে শায়খ রহমানের জামাই ও বর্তমানে কারাগারে আটক মৃত্যুদণ্ডপ্রাপ্ত আসামি আউয়ালের কাছে জমা দেন মাহবুব।\r\nবাগমারায় জেএমবির সর্বহারা নিধন শুরু হলে ওই এলাকার বিএনপির সাংসদ আবু হেনা শুরু থেকেই এর বিরোধিতা করেন। তবে বাংলা ভাই দাবি করেছেন, জনগণের চাপে পড়ে আবু হেনা তাঁর ভাতিজাকে পরে জেএমবির কাছে পাঠান এবং এরপর থেকে ওই ভাতিজাই জেএমবি জঙ্গিদের সঙ্গে সব সময় যোগাযোগ রক্ষা করে চলত। এ ছাড়া নওগাঁর বিএনপির সাবেক সাংসদ সামসুল আলম প্রামাণিক ও ডা. ছালেক চৌধুরীর সঙ্গে মোবাইল ফোনে যোগাযোগ রাখতেন বাংলা ভাই। তাঁরা জেএমবিকে তাঁদের এলাকায় সর্বহারাবিরোধী অভিযান চালানোর জন্য অনুরোধ করেন।\r\nবাংলা ভাইয়ের দাবি, বাগমারায় তাঁদের সর্বহারা দমন অভিযান চলার সময় ওয়ার্কার্স পার্টিসহ বেশ কয়েকটি বাম সংগঠন রাজশাহী নগরীতে এর বিরুদ্ধে প্রতিবাদ সভা, হরতাল, অবরোধ প্রভৃতি কর্মসূচি পালন করে। তবে আত্রাই, বাগমারা ও রানীনগরের বিভিন্ন ইউপি চেয়ারম্যান, মেম্বার, শিক্ষাপ্রতিষ্ঠানের প্রধানসহ অনেকে বাম সংগঠনগুলোর এসব কাজের প্রতিবাদ করেন। \r\n১৭ আগস্ট বোমা হামলার পর পর নিরাপত্তা বাহিনীর সদস্যরা শায়খ রহমান, বাংলা ভাইসহ অন্য জঙ্গিদের হন্যে হয়ে খঁুজতে থাকেন। অথচ তখন চারদলীয় জোট সরকারের মন্ত্রী ও সাংসদদের নিয়মিত যোগাযোগ ছিল বাংলা ভাইয়ের সঙ্গে। তদন্ত কর্মকর্তাদের কাছে দেওয়া তাঁর স্বীকারোক্তিতে এই যোগাযোগের বিষয়টি স্পষ্ট হয়েছে। জিজ্ঞাসাবাদে বাংলা ভাই জানিয়েছেন, ময়মনসিংহে আত্মগোপনে থাকার সময় তাঁর সঙ্গে মোবাইল ফোনে চারদলীয় জোট সরকারের উপমন্ত্রী রুহুল কুদ্দুস তালুকদার দুলু, প্রতিমন্ত্রী আলমগীর কবির, বিএনপির সাবেক সাংসদ নাদিম মোস্তফা, সামসুল আলম প্রামাণিক ও ডা. ছালেক চৌধুরী এবং রাজশাহীর মেয়র মিজানুর রহমান মিনুর যোগাযোগ ছিল। তখন বাংলা ভাই পুলিশি হয়রানি থেকে তাঁকে এবং তাঁর বাবা, ভাই-বোন ও শ্বশুরবাড়ির লোকজনকে রক্ষা করার অনুরোধ করেন। বাংলা ভাই আইনশৃঙ্খলা রক্ষাকারী বাহিনীর সদস্যদের প্রশ্নের জবাবে বলেছেন, তাঁরা প্রত্যেকেই ওপর মহলের সঙ্গে কথা বলে প্রয়োজনীয় ব্যবস্থা করে দেবেন বলে আশ্বাস দেন। পাশাপাশি বাংলা ভাইকে আত্মগোপনে থাকার পরামর্শ দেন সাবেক ওই মন্ত্রী-সাংসদেরা। কিন্তু যোগাযোগ থাকলেও অনুরোধের ব্যাপারে বিএনপির নেতাদের কাছ থেকে ইতিবাচক সাড়া না পেয়ে গত বছরের জানুয়ারি নাগাদ নিজেই তাঁদের সঙ্গে যোগাযোগ বন্ধ করে দেন বলে বাংলা ভাই দাবি করেন। \r\nবিএনপির নেতাদের প্রত্যক্ষ সমর্থনের বাইরে জেএমবির সর্বহারা দমনে নৈতিক সমর্থন দিয়েছিল বিভিন্ন ইসলামপন্থী রাজনৈতিক দল। এ প্রসঙ্গে শায়খ আবদুর রহমান জানিয়েছেন, বাগমারা ঘটনার পর তিনি চরমোনাইর পীরের ছেলে মোসাদ্দেক বিল্লাহর সঙ্গে সাক্ষাৎ করেন। মোসাদ্দেক বিল্লাহ তাঁকে চরমোনাইর পীরের সদরঘাটের দলীয় কার্যালয়ে নিয়ে যান। সেখানে চরমোনাইর পীর বাগমারায় জেএমবির কর্মকাণ্ডকে সমর্থন দেন। একইভাবে শায়খুল হাদিস ও ইসলামী ঐক্যজোটের (আমিনী গ্রুপ) সঙ্গে সর্বহারা দমন নিয়ে মতবিনিময় করেন শায়খ রহমান এবং তাঁরা জেএমবির কাজে সমর্থন দেন।\r\nনিরাপত্তা বাহিনী ও তদন্তকারীদের জিজ্ঞাসাবাদে বাংলা ভাই বৃহত্তর রাজশাহী অঞ্চলের ১৯ জনের নাম উল্লেখ করেন এবং তাঁরা ওই এলাকার গডফাদার বলে দাবি করেন। এরা হলেন ওয়ার্কার্স পার্টির পলিটব্যুরোর সদস্য ফজলে হোসেন বাদশা, সাবেক প্রতিমন্ত্রী বর্তমান এলডিপি নেতা আলমগীর কবির, তাঁর ভাই আনোয়ার হোসেন বুলু, আব্দুস সোবাহান (শিকদারীহাট, বাগমারা), আওয়ামী লীগের নেতা জাকির হোসেন সেন্টু, আলমগীর কবিরের শ্যালক ওহিদুল মাস্টার (আত্রাই), রতন ওরফে তিতাস (নেতা, পূর্ববাংলার কমিউনিস্ট পার্টি), জাহাঙ্গীর (আঞ্চলিক নেতা, পূর্ববাংলার কমিউনিস্ট পার্টি, গোয়ালকান্দি, বাগমারা), কানা আবুল (পূর্ববাংলার কমিউনিস্ট পার্টির সক্রিয় সদস্য, বাগমারা), আক্কাস (পূর্ববাংলার কমিউনিস্ট পার্টির সক্রিয় সদস্য, বাগমারা), আলম (পূর্ববাংলা কমিউনিস্ট পার্টির সক্রিয় সদস্য, বাগমারা, জাহাঙ্গীর চেয়ারম্যানের ভাই), টিপু মেম্বার (পূর্ববাংলার কমিউনিস্ট পার্টির সক্রিয় সদস্য, শিকদারীহাট, বাগমারা), আজাহার মেম্বার (পূর্ববাংলার কমিউনিস্ট পার্টির সক্রিয় সদস্য, মধ্য মাজগ্রাম, বাগমারা), খোদা বক্স (পূর্ববাংলার কমিউনিস্ট পার্টির সক্রিয় সদস্য, রানীনগর) গৌতম শীল (পূর্ববাংলার কমিউনিস্ট পার্টির সক্রিয় সদস্য, রানীনগর), জনি (পূর্ববাংলার কমিউনিস্ট পার্টি-জনযুদ্ধ, বাগমারা, বর্তমানে রাজশাহী কারাগারে), আর্ট বাবু (জনি গ্রুপের সক্রিয় সদস্য, বর্তমানে রাজশাহী কারাগারে), রবিউল ওরফে তারেক (পূর্ববাংলার কমিউনিস্ট পার্টি-লাল পতাকা, পাঁচিপুর, আত্রাই) এবং ফজল ওরফে দুর্জয় (পূর্ববাংলার কমিউনিস্ট পার্টি-লালপতাকা, আত্রাই)। \r\n","status":true,"publishDate":{"$date":{"$numberLong":"1170093600000"}},"createdAt":{"$date":{"$numberLong":"1749629258498"}},"__v":{"$numberInt":"0"}}
{"_id":{"$oid":"68493979feffa705aaa54b18"},"image":"image-1749629305514.webp","title":"ড. ইউনূসকে হত্যার পরিকল্পনা করেছিল জেএমবির জঙ্গিরা ","description":"ড. মুহাম্মদ ইউনূস ছাড়াও তালিকায় নাম ছিল আবেদ খান, আতিকউল্লাহ খান মাসুদ, শাহরিয়ার কবির, তসলিমা নাসরিন ও ফজলে হোসেন বাদশার\r\n \r\nজেএমবির জঙ্গিরা বোমা হামলার মাধ্যমে ধ্বংসযজ্ঞ চালানোর পাশাপাশি দেশের বিশিষ্ট ব্যক্তিদের হত্যার পরিকল্পনা করেছিল। নিজেদের তালিকা থেকে তারা একজনকে হত্যা করতে সফল হয়। বিভিন্ন সূত্র থেকে পাওয়া এ সম্পর্কিত তথ্যের সত্যতা পুরোপুরি নিশ্চিত হওয়ার পর তৈরি করা প্রথম আলোর ধারাবাহিক প্রতিবেদনের আজ দ্বিতীয় পর্ব।  \r\nকামরুল হাসান\r\n শায়খ আবদুর রহমানের নেতৃত্বাধীন জামাআতুল মুজাহিদীন বাংলাদেশের (জেএমবি) জঙ্গিরা নোবেল শান্তি পুরস্কার বিজয়ী অধ্যাপক ড. মুহাম্মদ ইউনূসকে হত্যার চক্রান্ত করেছিল। তিনি ছাড়াও এ তালিকায় পাঁচ বিশিষ্ট নাগরিকের নাম ছিল। শায়খ আবদুর রহমান জঙ্গিদের জেরার জন্য গঠিত বিশেষ জিজ্ঞাসাবাদ সেলের (টাস্কফোর্স ফর ইন্টারোগেশন-টিএফআই) কাছে তাঁদের এ পরিকল্পনার কথা স্বীকার করেন। এ সংক্রান্ত তথ্যপ্রমাণ  প্রথম আলো র কাছে আছে।\r\nজেএমবির জঙ্গিরা তাদের পরিকল্পনা অনুযায়ী রাজশাহী বিশ্ববিদ্যালয়ের শিক্ষক অধ্যাপক মোহাম্মদ ইউনুসকে হত্যা করে। হত্যার উদ্দেশ্যে হামলা চালায় প্রয়াত লেখক হুমায়ুন আজাদের ওপর।\r\nবিভিন্ন সময় দেওয়া আইনশৃঙ্খলা বাহিনীর সদস্যদের কাছে দেওয়া স্বীকারোক্তিকে শায়খ আবদুর রহমান নিজেই জেএমবির এ পরিকল্পনার কথা জানিয়েছেন। তবে ২০০৫ সালের ১৭ আগস্ট সারা দেশে বোমা হামলার ঘটনার পর তাদের পরিকল্পনা অনেকটা ভণ্ডুল হয়ে যায়। কারণ তখন আইনশৃঙ্খলা বাহিনী ও গোয়েন্দা বিভাগের সদস্যরা জেএমবি জঙ্গিদের সন্ধানে দেশজুড়ে অভিযান চালাচ্ছিলেন। এতে ধরা পড়ে একের পর এক জঙ্গি। তা ছাড়া জেএমবির শীর্ষস্থানীয় নেতারা পালিয়ে থাকতে বাধ্য হন। সব মিলিয়ে দেশের বিশিষ্ট ব্যক্তিদের হত্যার পরিকল্পনা আর বাস্তবায়ন করতে পারেনি জেএমবি।\r\nজেএমবির আক্রমণের তালিকায় গ্রামীণ ব্যাংকের প্রতিষ্ঠাতা ও বাংলাদেশের একমাত্র নোবেল শান্তি পুরস্কার বিজয়ী ড. মুহাম্মদ ইউনূস ছাড়া  সমকালে র সম্পাদক আবেদ খান,  জনকণ্ঠ- এর সম্পাদক মোহাম্মদ আতিকউল্লাহ খান মাসুদ, সাংবাদিক শাহরিয়ার কবির, লেখিকা তসলিমা নাসরিন, ওয়ার্কার্স পার্টির নেতা ফজলে হোসেন বাদশার নাম ছিল। জেএমবির এই হত্যা চক্রান্তের ব্যাপারে প্রশাসনের পক্ষ থেকে তাঁকে কোনোরকম সতর্ক করা হয়েছিল কি না জানতে চাইলে আবেদ খান নেতিবাচক উত্তর দেন। তবে একটি আইনশৃঙ্খলা বাহিনীর প্রধান তাঁকে ব্যক্তিগতভাবে জানিয়েছিলেন যে, ‘আপনার ওপর দুবার হামলার চেষ্টা আমরা ব্যর্থ করে দিয়েছি।’ ফজলে হোসেন বাদশা এ প্রসঙ্গে বলেন, প্রশাসনের পক্ষ থেকে তাঁকে কখনোই সতর্ক করা হয়নি। বরং তিনি জঙ্গিদের দ্বারা আক্রান্ত হতে পারেন—এ আশঙ্কায় নিরাপত্তা চেয়ে বিগত জোট সরকারের কাছে তিন দফা আবেদন করেও কোনো ফল পাননি। \r\nদেশের বিশিষ্ট ব্যক্তিদের হত্যার ব্যাপারে জেএমবি এ পরিকল্পনা ’৭১-এ পাকিস্তানি হানাদার বাহিনীর ও তাদের দোসর রাজাকার ও আল-বদরের বুদ্ধিজীবীদের হত্যার সঙ্গে মিল খঁুজে পান আবেদ খান। তিনি বলেন, দুটো ঘটনার মধ্যে একটা মিল তো আছেই। তারা (জেএমবি) বুঝতে পেরেছিল, তাদের স্বপ্ন বাস্তবায়নে এসব লোক বাধা। সে জন্য তারা সেভাবেই লক্ষ্য ঠিক করেছিল। এ প্রসঙ্গে শিক্ষাবিদ ও বিশিষ্ট নাগরিক অধ্যাপক সিরাজুল ইসলাম চৌধুরী মনে করেন, রাজাকার ও আল-বদরের ’৭১-এর বুদ্ধিজীবী হত্যার সঙ্গে জেএমবির এ তালিকার মিল আছে। তিনি বিষয়টি ব্যাখ্যা করেন এভাবে, রাজাকার, আল-বদররা এ দেশের বুদ্ধিজীবীদের তাদের শত্রু হিসেবে চিহ্নিত করে। কারণ এদের সমাজে প্রভাব রয়েছে। তা ছাড়া পুরোপুরি রাষ্ট্রীয় পৃষ্ঠপোষকতা থাকায় রাজাকার, আল-বদররা জানত তাদের কোনো শাস্তি হবে না। একইভাবে জেএমবির জঙ্গিরা দেশের বিশিষ্ট ব্যক্তিদের শত্রু হিসেবে চিহ্নিত করে হত্যা করতে চেয়েছিল। তিনি বলেন, ‘জঙ্গিরা ভেবেছিল, বুদ্ধিজীবীদের হত্যা করলে সমাজে তাদের প্রভাব কমবে। তা ছাড়া রাষ্ট্রক্ষমতার একাংশের সঙ্গে জেএমবি জঙ্গিদের সম্পর্ক থাকায় তারা ধরে নিয়েছিল, এদের হত্যা করলেও তাদের কোনো শাস্তি হবে না।’\r\n২০০৪ সালের ২৭ ফেব্রুয়ারি রাজধানীতে একুশে বইমেলা চলাকালে বাংলা একাডেমীর সামনের রাস্তায় জেএমবির জঙ্গিরা লেখক হুমায়ুন আজাদের ওপর হামলা চালায়। তারা চাপাতি ও রামদা দিয়ে কুপিয়ে হুমায়ুন আজাদকে মারাত্মকভাবে জখম করে। আশঙ্কাজনক অবস্থায় তাঁকে প্রথমে ঢাকা মেডিকেলে, সেখান থেকে সম্মিলিত সামরিক হাসপাতালে ভর্তি করা হয়। পরে তাঁকে উন্নত চিকিৎসার জন্য পাঠানো হয় ব্যাংককে। এত চিকিৎসার পরও পুরো স্বাভাবিক জীবনে ফিরতে পারেননি তিনি।\r\nশায়খ রহমান বলেছেন, হত্যা করার জন্যই তারা হুমায়ুন আজাদের ওপর হামলা চালিয়েছিল। তিনি বলেন, হুমায়ুন আজাদকে তারা আগে থেকেই প্রগতিশীল ও ইসলামবিরোধী লেখক বলেই জানত। কিন্তু ২০০৪ সালের ইত্তেফাকে ঈদসংখ্যায় প্রকাশিত হুমায়ুন আজাদের ‘পাক সার জমিন সাদ বাদ’ উপন্যাসের জন্য তাঁকে হত্যার সিদ্ধান্ত নেয় জেএমবি। শায়খ রহমানের দাবি, ওই উপন্যাসে ইসলাম, নবী (সা.), নবীপত্নী, জিহাদ, জান্নাত, দোজখ সম্পর্কে কটাক্ষ করে অশ্লীল ও ব্যঙ্গাত্মকভাবে তা উপস্থাপন করা হয়েছে। এজন্য তাঁকে হত্যা করার সিদ্ধান্ত নেওয়া হয়। জেএমবির এই পরিকল্পনা বাস্তবায়নের জন্য হামলার কয়েক দিন আগে থেকেই হুমায়ুন আজাদকে অনুসরণ করতে থাকেন জেএমবির সামরিক শাখার প্রধান আতাউর রহমান সানি। তিনি এ ব্যাপারে শায়খ রহমানকে তাঁর প্রতিবেদন দেন। এর পরপরই সানির নেতৃত্বে মিনহাজ ও মাসুদ নামে জেএমবির দুই জঙ্গি হুমায়ুন আজাদকে আক্রমণ করে।\r\nশায়খ রহমানের ভাষায়, রাজশাহী বিশ্ববিদ্যালয়ের অধ্যাপক মোহাম্মদ ইউনুস ও ওয়ার্কার্স পার্টির নেতা ফজলে হোসেন বাদশা বৃহত্তর রাজশাহী অঞ্চলে সর্বহারাদের পৃষ্ঠপোষক বলে তারা নিশ্চিত হন। ২০০৫ সালের জানুয়ারিতে তিনি তাঁর অধস্তনদের এই দুজনকে হত্যার নির্দেশ দেন। রাজশাহী বিশ্ববিদ্যালয়ের অধ্যাপক ইউনুসকে হত্যার দায়িত্ব দেওয়া হয় জেএমবির রাজশাহী অঞ্চলের দায়িত্বপ্রাপ্ত তারিককে। শায়খের নির্দেশ পাওয়ার পর এ কাজের জন্য সাত সদস্যের একটি দল গঠন করা হয়। এই দলের অপর সদস্যরা হলেন জায়েদ, আব্বাস, এনামুল, আবুল কাশেম, ইব্রাহিম, গোলাম মোস্তফা ও মতিন। এদের মধ্যে পুলিশ ইতিমধ্যে এনামুল, আবুল কাশেম, গোলাম মোস্তফা ও মতিনকে গ্রেপ্তার করেছে। আর ইব্রাহিম পরবর্তী সময়ে বাগমারায় নিহত হয়।\r\nপরিকল্পনা অনুযায়ী অধ্যাপক ইউনুসকে হত্যা করতে সফল হলেও ফজলে হোসেন বাদশার ওপর আক্রমণের কোনো সুযোগ তাঁরা পাননি বলে জেএমবির শীর্ষস্থানীয় নেতা শায়খ আবদুর রহমান জানিয়েছেন।\r\n তথ্য সংশোধন:  বাগমারায় বাংলা ভাইয়ের অভিযানের সময় পুঠিয়া সার্কেলের এএসপি ছিলেন আলমগীর কবির। কিন্তু  প্রথম আলো তে গত মঙ্গলবার ভুলবশতঃ তার নাম ছাপা হয়েছে আবদুস সামাদ। অনিচ্ছাকৃত এ ভুলের জন্য আমরা দুঃখিত। \r\n\r\n","status":true,"publishDate":{"$date":{"$numberLong":"1170266400000"}},"createdAt":{"$date":{"$numberLong":"1749629305528"}},"__v":{"$numberInt":"0"}}
{"_id":{"$oid":"684939bffeffa705aaa54b1c"},"image":"image-1749629375026.webp","title":"জেএমবির হত্যা-হামলায় মদদ দেন রাজশাহী অঞ্চলের তিন এসপি","description":"নিজ হাতে মানুষ জবাই করতেন শায়খ রহমান, সানি ও আউয়াল\r\n যেসব হামলার মাধ্যমে হাত পাকায় জেএমবি \r\nl\t২০০২ সালে বাগেরহাটে তারাপদ পোদ্দারকে হত্যার উদ্দেশ্যে আক্রমণ\r\n l\t২০০৩ সালে জয়পুরহাটের কালাইয়ে আস্তানায়ে চিশতিয়া নামের মাজারে পাঁচজন খাদেমকে হত্যা\r\n l\t২০০৩ সালে সখীপুরে ফাইল্যা পাগলার মাজারে হামলা\r\n l\t২০০৩ সালে ক্ষেতলালে পুলিশের অস্ত্র লুট\r\n l\t২০০৪ সালের মে মাসে সর্বহারা সন্দেহে বাদশাকে হত্যা করে মরদেহ গাছে ঝুলিয়ে রাখা হয়\r\n l\t২০০৪ সালে জামালপুরে ধর্মান্তরিত দুজন খ্িরষ্টানকে হত্যা\r\n l\t২০০৫ সালের ১৭ আগস্ট সারা দেশে প্রায় ৫০০ বোমা বিস্ফোরণ \r\nকামরুল হাসান \r\nরাজশাহী অঞ্চলে সর্বহারা দমনসহ দেশের বিভিন্ন স্থানে হামলা ও হত্যার মাধ্যমে ধ্বংসাত্মক কার্যকলাপে হাত পাকাচ্ছিলেন জামাআতুল মুজাহিদীন বাংলাদেশ—জেএমবির জঙ্গিরা। রাজশাহী অঞ্চলে এ কাজে তাঁদের মদদ জুগিয়েছেন সেখানকার তিন জেলা নওগাঁ, নাটোর ও রাজশাহীর তৎকালীন পুলিশ সুপাররা। বাংলা ভাই নিজে এ কথা তদন্তকারী কর্মকর্তাদের জানিয়েছেন। ইসলামি জঙ্গি এই নেতা আরও জানিয়েছেন, সন্দেহভাজন হিসেবে আটক ব্যক্তিদের নিজ হাতে জবাই করতেন শায়খ আবদুর রহমান। একইভাবে সবার সামনে মানুষ জবাই করতেন শায়খের ভাই আতাউর রহমান সানি ও জামাতা আবদুল আউয়াল।\r\nআইনশৃঙ্খলা বাহিনীর সদস্যদের কাছে শায়খ রহমানের দেওয়া হিসাব অনুযায়ী, জেএমবির সদস্যরা ১২ জনকে হত্যা করেছেন। তাঁরা ব্র্যাক, গ্রামীণ ব্যাংকসহ ১২টি এনজিওতে ডাকাতি, নয়টি যাত্রামঞ্চে বোমা হামলা এবং বিচারকদের হত্যার জন্য নয়টি আদালতে হামলা চালান। \r\nওই সময় রাজশাহী অঞ্চলের তিন জেলার স্থানীয় পুলিশের একাংশ প্রত্যক্ষভাবে জেএমবিকে সহযোগিতা করে। বাংলা ভাই নিজেই তদন্ত কর্মকর্তাদের বলেছেন, সর্বহারা নিধনের নামে ওই এলাকায় যখন তাঁরা তাণ্ডব চালাচ্ছেন, সে সময় রাজশাহীর তৎকালীন পুলিশ সুপার (এসপি) মাসুদ মিয়া, নওগাঁর এসপি ফজলুর রহমান এবং নাটোরের এসপি নজরুল ইসলাম তাঁদের সহযোগিতা করেছেন। তিনি বলেছেন, জেএমবির জঙ্গিরা অভিযানে যাওয়ার আগে স্থানীয় থানাকে জানিয়ে যেতেন। আর অভিযান শেষে আটক সর্বহারার সদস্য ও অস্ত্র পুলিশের কাছে হস্তান্তর করতেন। একবার পুলিশ ও রাজশাহী মহানগর জামায়াতের নেতাদের অনুরোধে তাঁদের হাতে অস্ত্রসহ আটক জামায়াতের রুকন বাচ্চুকে ছেড়ে দেন বলেও বাংলা ভাই স্বীকার করেন। \r\nতবে রাজশাহীর তৎকালীন পুলিশ সুপার মাসুদ মিয়া  প্রথম আলো কে বলেন, তিনি কখনোই বাংলা ভাইকে আশ্রয় দেননি। বাংলা ভাইয়ের তৎপরতা শুরু হওয়ার সঙ্গে সঙ্গে তিনি তাঁকে গ্রেপ্তারের চেষ্টা চালান। এরপর বাংলা ভাই তাঁর জেলার সীমানা ছেড়ে চলে যান। \r\nসে সময়ে নাটোর জেলা পুলিশ সুপারের দায়িত্বে ছিলেন নজরুল ইসলাম। তিনি এখন সৈয়দপুর রেলওয়ের পুলিশ সুপার।  প্রথম আলো র প্রশ্নের জবাবে তিনি বলেন, এ ধরনের জঙ্গিগোষ্ঠীকে আশ্রয় দেওয়ার মতো কাজ তিনি করতেই পারেন না। তিনি বরং বারবার জঙ্গিদের গ্রেপ্তারের চেষ্টা করেন। তাঁর জেলার কোনো ভারপ্রাপ্ত কর্মকর্তাও জঙ্গিদের সহায়তা করেননি বলেও নজরুল ইসলাম দাবি করেন।\r\nনওগাঁর তৎকালীন পুলিশ সুপার ফজলুর রহমান এখন মানিকগঞ্জ জেলার পুলিশ সুপার। বাংলা ভাইকে সহযোগিতার অভিযোগ অস্বীকার করে তিনি বলেন, বাংলা ভাইয়ের তৎপরতা ছিল রাজশাহী অঞ্চলে। তাঁর এলাকায় এ ধরনের কোনো লোকজন ছিলেন না। তিনি তাঁদের আশ্রয় দেননি বলেও দাবি করেন।\r\nশায়খ রহমান নিজে জেএমবির এই ধ্বংসাত্মক কার্যকলাপের বিস্তারিত বিবরণ আইনশৃঙ্খলা বাহিনীর সদস্যদের কাছে দিয়েছেন। তাঁর বক্তব্য অনুযায়ী, ২০০৪ সালের মার্চ মাসে টাঙ্গাইলে ‘নারী তুমি কার’ বইয়ের লেখক মনির খানকে ভারতীয় গোয়েন্দা সংস্থার চর সন্দেহে খুন করেন তাঁরা। জেএমবির সদস্য হাফেজ মাহমুদ, মিনহাজ, শহীদ ও শামীম টাঙ্গাইলের দেলদুয়ার বাজারে মাথায় আঘাত করে মনির খানকে ধরাশায়ী করেন। পরে আতাউর রহমান সানি নিজ হাতে তাঁকে ছুরি দিয়ে জবাই করেন।\r\n২০০৪ সালের শুরুতে রাজশাহীর বাগমারায় সর্বহারা নিধন অভিযান চালানোর সিদ্ধান্ত নেয় জেএমবি। এ ব্যাপারে বগুড়ায় শায়খ রহমানের সভাপতিত্বে জেএমবির মজলিশে শুরার বৈঠক হয়। ওই বৈঠকে অভিযান শুরু করার সিদ্ধান্ত হয়। ২০০৪ সালের ১ এপ্রিল শুরু হয় জেএমবির সর্বহারা নিধন অভিযান। শায়খ রহমান জানিয়েছেন, তিনি নিজে ওই এলাকায় উপস্থিত থেকে সর্বহারাবিরোধী অভিযান পরিচালনা করেন।  \r\n সর্বহারা দমনে জেএমবির এই অভিযানে মুখ্য ভূমিকা পালন করেন সিদ্দিকুল ইসলাম ওরফে বাংলা ভাই। ধরা পড়ার পর আইনশৃঙ্খলা রক্ষাকারী বাহিনীর সদস্যদের বাংলা ভাই বলেন, ২০০৪ সালের এপ্রিলে এ অভিযান শুরু হলেও ২০০১ সাল থেকে বাগমারা এলাকায় দাওয়াতি কার্যক্রম শুরু করে জেএমবি। সে সময় তাঁরা ওই এলাকার লোকজনের কাছ থেকে সর্বহারাদের অত্যাচার ও নির্যাতনের করুণ কাহিনী জানতে পারেন। ভুক্তভোগীরাই তাঁদের এলাকাকে সর্বহারা মুক্ত করার অনুরোধ করেন। বাংলা ভাই দাবি করেন, ২০০৪ সালের মার্চের দিকে সর্বহারাদের হামলায় জেএমবির কর্মী বেলাল নিহত হন। এরপর তাঁদের কর্মীদের ওপর শুরু হয় সর্বহারাদের আক্রমণ। এসব ঘটনার পরিপ্রেক্ষিতে এবং কর্মীদের অনুরোধে বাগমারায় সর্বহারা নিধন অভিযান চালানোর সিদ্ধান্ত নেয় জেএমবির নেতৃত্ব।\r\nবাংলা ভাই জিজ্ঞাসাবাদে জানিয়েছেন, তিনি, আউয়াল, তারিক, শহীদ, নূরুল্লাহ, আব্দুল মতিন, মোস্তাক ও বেলাল বাগমারায় অভিযান পরিচালনা করতেন। এপ্রিলের মাঝামাঝি হামিরকুৎসায় ক্যাম্প স্থাপন করেন তাঁরা। এই ক্যাম্পে বিভিন্ন সময়ে ৫০ থেকে ১০০ জন পর্যন্ত জেএমবির সদস্য ও স্থানীয় গ্রামবাসী থাকতেন। \r\n২০০৪ সালের এপ্রিল মাসে নওগাঁর রানীনগর থেকে শহীদ নামের এক ব্যক্তিকে তাঁরা সর্বহারা সন্দেহে আটক করেন। পরে বগুড়া-নওগাঁ সড়কের আদমদীঘিতে হাফেজ মাহমুদ তাঁকে জবাই করেন। এ সময় বাংলা ভাই তাঁকে সহায়তা করেন। \r\nবাংলা ভাই স্বীকার করেছেন, ২০০৪ সালের মে মাসে নওগাঁর আত্রাইয়ের গুড়বাড়িয়া এলাকায় দুই হিন্দু যুবককে সর্বহারা সন্দেহে জঙ্গিরা আটক করেন। এঁদের একজনকে আত্রাই নদীর তীরে শায়খ রহমান নিজের হাতে জবাই করেন। পরের দিন তাঁরা তাহেরপুর থেকে আরেক যুবককে ভারতীয় গোয়েন্দা সংস্থার চর সন্দেহে আটক করেন। দ্বিতীয় দফা আটকের পর দিন এঁদের একজনকে আউয়াল ও অপরজনকে শায়খ রহমান জবাই করে হত্যা করেন। তিনটি মরদেহই মাটিতে পুঁতে ফেলা হয় বলে জঙ্গিরা জিজ্ঞাসাবাদে স্বীকার করেন। এসব ঘটনায় পুলিশ প্রশাসন তাঁদের বিরুদ্ধে কোনো ব্যবস্থা নেয়নি। \r\nবাংলা ভাইয়ের ঘনিষ্ঠ জেএমবির জঙ্গিরা ২০০৪ সালের মে মাসে সর্বহারা সন্দেহে নওগাঁর রানীনগর থানার সিম্বা গ্রাম থেকে আবদুল কাইউম বাদশা (৪৩), বেলঘরিয়া গ্রামের বাশার, খেজুর ও আবদুল বারীকে ধরে নিয়ে যান। ওই দিন বিকেল থেকে গভীর রাত পর্যন্ত রানীনগর থানা এলাকায় মাইকিং করে ক্যাডাররা ঘোষণা দেয় এঁদের প্রকাশ্য বিচারের। কিন্তু প্রকাশ্যে বিচার আর হয়নি। অপহৃতদের মধ্যে গাছে ঝোলানো অবস্থায় বাদশার মরদেহ পাওয়া যায় বগুড়ার নন্দীগ্রামে। পুলিশ তখন বলেছিল, বাংলা ভাইয়ের সশস্ত্র ক্যাডাররা বাদশার মরদেহ বামনগাঁওয়ে নিয়ে এসে গাছে ঝুলিয়ে দেয়। \r\nজেএমবির হত্যাযজ্ঞ শুরু হয় জামালপুর থেকে। এটি শায়খ রহমানের নিজের জেলা। ২০০১ সালের শেষের দিকে জামালপুরের সরিষাবাড়ীর দিকপাইত ইউনিয়নে হিন্দু থেকে ধর্মান্তরিত একজন খ্িরষ্টানকে জবাই করেন জেএমবির জঙ্গিরা। মুসলমান থেকে খ্িরষ্টধর্মে ধর্মান্তরিত আবদুল গনি গোমেজ নামে এক ব্যক্তিকে জামালপুরের হাজিপুর বাজারে সালাউদ্দিনের নেতৃত্বে শহীদ জবাই করেন।  \r\n২০০২ সালের ১৬ আগস্ট শায়খ রহমানের নেতৃত্বে বাগেরহাটে হিন্দু বৌদ্ধ খ্িরষ্টান ঐক্য পরিষদের জেলা পর্যায়ের নেতা তারাপদ পোদ্দারের ওপর হামলা হয়। জেএমবির নেতাদের অভিযোগ, তারাপদ ‘প্রচণ্ড ইসলামবিদ্বেষী লোক’। হামলায় ছুরিকাঘাতে আহত হন তারাপদ। এই হামলায় শায়খ রহমান ছাড়াও বাংলা ভাই, তারেক, ওয়ালিউর রহমান, হাবিবুলসহ জেএমবির কয়েকজন সদস্য অংশ নেন। হামলার পর শায়খ রহমান কয়েকজন সঙ্গী নিয়ে পালিয়ে এলেও বাংলা ভাই ধরা পড়েন। সে সময় তিন মাস বাংলা ভাই জেলে ছিলেন। পরে ২০০২ সালের ২৮ নভেম্বর জামিনে বেরিয়ে আসেন বাংলা ভাই। \r\nজয়পুরহাটের কালাই থানায় গফুর পীরের আস্তানায় হানা দিয়ে পাঁচজনকে জবাই করে হত্যার কথা স্বীকার করেছেন শায়খ রহমান। তিনি জানান, ২০০৩ সালে ২০ জানুয়ারি রাতে কালাই উপজেলার বেগুনগ্রামে ‘আস্তানায়ে আঞ্জুমানে চিশতিয়া’র খাদেম নূর উদ্দিন (৬৫), বাবুর্চি ছফির উদ্দিন (৭০), আফাছ উদ্দিন (৬০), দুলাল (৩০) ও মতিয়ুর রহমানকে (২৫) হাত-পা বেঁধে জবাই করে হত্যা করা হয়। বাংলা ভাইয়ের নেতৃত্বে এ হত্যাকাণ্ডে অংশ নেন শহীদ, শহীদুল্লাহ, মামুন ও হাবিল। পীরের আস্তানা থেকে ফ্যান, কার্পেট ও নগদ ২০ হাজার টাকা লুট করেন জঙ্গিরা। \r\nআবদুর রহমান জানান, ২০০২ সালের ৭ ডিসেম্বর ময়মনসিংহের অজন্তা, ছায়াবাণী, অলকা ও চিত্রা সিনেমা হলে বোমা হামলার নেতৃত্ব দেন জেএমবির শুরার সদস্য সালাউদ্দিন। ওই ঘটনায় ১৯ জন নিহত ও ১০০ জন আহত হন। \r\nশায়খ রহমান জানান, ২০০২ সালে দিনাজপুরের ছোট গুড়গোলার একটি মেসে বোমা তৈরির সময় বিস্ফোরণ ঘটলে এক জঙ্গি মারা যান। এ ঘটনায় পুলিশ শুরার সদস্য খালেদ সাইফুল্লাহকে গ্রেপ্তার করে। তিন বছর পর ২০০৫ সালের জুলাই মাসে তিনি মুক্তি পান।\r\nজেএমবির শীর্ষস্থানীয় জঙ্গি নেতারা আরও জানান, ২০০৩ সালে টাঙ্গাইলের সখীপুরে ফাইল্যার মাজারে সানির নেতৃত্বে বোমা হামলা হয়। এতে তিনজন নিহত ও অনেকে আহত হন। ২০০৩ সালের ১৪ আগস্ট জয়পুরহাটের ক্ষেতলাল থানার মহেশপুর গ্রামের মনতেজারের বাড়িতে প্রশিক্ষণের সময় পুলিশ অভিযান চালায়। এ সময় জঙ্গিদের সঙ্গে পুলিশের সংঘর্ষ হয়। জঙ্গিরা পুলিশের অস্ত্র লুট করেন। এ ঘটনায় সানি, আউয়াল ও সালাউদ্দিন পুলিশের হাতে ধরা পড়েন। জেলে আটক থাকার পাঁচ মাস পর বিভিন্ন সময়ে তাঁরা মুক্তি পান। \r\nআদালতে হামলা প্রসঙ্গে শায়খ রহমান বলেছেন, ১৭ আগস্ট (২০০৫ সাল) সারা দেশে বোমা হামলার পর আইন প্রয়োগকারী সংস্থাগুলোর ব্যাপক অভিযানের ফলে ও দলীয় সদস্যদের চাপে তিনি প্রথমে আদালতে হামলা এবং পরে আত্মঘাতী হামলার নির্দেশ দেন। ২০০৫ সালের অক্টোবর মাসে খালেদ সাইফুল্লাহর সভাপতিত্বে এ ব্যাপারে ঢাকার মাদারটেকের পাটোয়ারী গলিতে একটি ভাড়া বাসায় শুরার সদস্যদের বৈঠক হয়। নিরাপত্তার কারণে শায়খ রহমান ও বাংলা ভাই ওই বৈঠকে উপস্থিত না থাকলেও টেলিফোনের মাধ্যমে মতামত দেন। \r\nএই সিদ্ধান্ত অনুযায়ী ২০০৫ সালের ৩ অক্টোবর আতাউর রহমান সানির তত্ত্বাবধানে চাঁদপুর, লক্ষ্মীপুর এবং চট্টগ্রামের আদালত ভবনে হামলা চালানো হয়। শায়খ রহমান জানান, হামলাকারীরা দূর থেকে আদালতে বোমা নিক্ষেপ করেন বলে তাঁদের কেউ কেউ আহত হন এবং ধরা পড়েন। সে জন্য পরে খালেদ সাইফুল্লাহর তত্ত্বাবধানে ঝালকাঠিতে বিচারকদের ওপর সম্পূর্ণ ফেদায়ি (আত্মঘাতী) পদ্ধতিতে হামলা হয়। এরপর গাজীপুর আদালত ভবন ও চট্টগ্রামের আদালত প্রাঙ্গণে একই পদ্ধতিতে হামলা চালানো হয়। এ ছাড়া নেত্রকোনার উদীচী শিল্পীগোষ্ঠীর কার্যালয়ের সামনে পর পর দুটি বোমা বিস্ফোরণ ঘটানো হয়। প্রথম বোমাটি ছিল সময়নিয়ন্ত্রিত। পরের বোমাটি বিস্ফোরণ ঘটানো হয় জেলা প্রশাসক ও পুলিশ সুপারকে লক্ষ্য করে। এটি ছিল আত্মঘাতী হামলা। এরপর পুলিশ ও র‌্যাবের অভিযান জোরদার হওয়ায় তাদের তৎপরতা কমে আসে।\r\n আলমগীর কবিরের প্রতিবাদ:  ৩০ জানুয়ারি  প্রথম আলো য় ‘জঙ্গিদের মদদদাতা বিএনপির ৮ মন্ত্রী-সাংসদ’ শিরোনামে প্রকাশিত সংবাদে তাঁকে জড়িয়ে লেখা তথ্য সবৈ‌র্ব মিথ্যা, বিভ্রান্তিকর ও সত্যের অপলাপ বলে দাবি করেছেন সাবেক চারদলীয় জোট সরকারের প্রতিমন্ত্রী ও বর্তমানে এলডিপির নেতা আলমগীর কবির। তিনি বলেছেন, জঙ্গিবাদের ধারার সঙ্গে তাঁর সম্পৃক্ততার কোনো প্রশ্নই ওঠে না। বাংলা ভাইয়ের সঙ্গে তাঁর টেলিফোন কথোপকথনের যে কথা বলা হয়েছে, তাও সম্পূর্ণ মিথ্যা।\r\n প্রতিবেদকের বক্তব্য : উপযুক্ত তথ্যের ভিত্তিতে প্রতিবেদনটি লেখা হয়েছে। জেএমবির দুই শীর্ষস্থানীয় নেতা শায়খ আবদুর রহমান ও বাংলা ভাই নিরাপত্তা বাহিনী, তদন্ত কর্মকর্তা ও গোয়েন্দা সংস্থার জিজ্ঞাসাবাদে রাজনৈতিক নেতাদের সঙ্গে যোগাযোগের ব্যাপারে সুনির্দিষ্ট ও বিস্তারিত তথ্য দিয়েছেন। এসব বক্তব্যের তথ্যপ্রমাণ  প্রথম আলো র কাছে আছে।  \r\n","status":true,"publishDate":{"$date":{"$numberLong":"1170352800000"}},"createdAt":{"$date":{"$numberLong":"1749629375087"}},"__v":{"$numberInt":"0"}}
{"_id":{"$oid":"68493a1bfeffa705aaa54b20"},"image":"image-1749629467133.webp","title":"আল-কায়েদার সঙ্গে যোগাযোগ স্থাপনে মরিয়া ছিলেন শায়খ ","description":"আল-কায়েদার সঙ্গে যোগাযোগ প্রতিষ্ঠার জন্য শায়খ রহমান প্রথমে পাকিস্তানে যান, পরে দ্বারস্থ হন ব্রিটেনের কয়েকজন মুসলিম জঙ্গির \r\nকামরুল হাসান\r\n বাংলাদেশে ‘ইসলামি হুকুমত’ কায়েমে জিহাদি কার্যক্রম জোরালো করতে আন্তর্জাতিক সন্ত্রাসী সংগঠন আল-কায়েদার সঙ্গে যোগাযোগ স্থাপনে মরিয়া ছিলেন নিষিদ্ধঘোষিত জঙ্গি সংগঠন জামাআতুল মুজাহিদীন বাংলাদেশের (জেএমবি) শীর্ষস্থানীয় নেতা শায়খ আবদুর রহমান। ২০০২ থেকে শুরু করে ২০০৫ সালের আগস্ট পর্যন্ত তিনি বিভিন্ন পর্যায়ে চেষ্টা চালান। এ ব্যাপারে তিনি পাকিস্তান ও ব্রিটেনভিত্তিক একাধিক জঙ্গি সংগঠনের সাহাঘ্য চেয়ে বিফল হন। আইনশৃঙ্খলা রক্ষাকারী বাহিনীর হাতে ধরা পড়ার পর বিভিন্ন পর্যায়ের জিজ্ঞাসাবাদে শায়খ আবদুর রহমান নিজে এসব তথ্য জানিয়েছেন। \r\nদেশে জিহাদি তৎপরতা শুরুর জন্য শায়খ রহমান দীর্ঘদিন ধরে প্রস্ত্ততি নিয়েছেন। তদন্তকারীদের জেরার জবাবে শায়খ বলেছেন, ১৯৯৬ সালে যাত্রাবাড়ীর মোহাম্মাদিয়া আরাবিয়া মাদ্রাসার শিক্ষক মাওলানা বেলালের সঙ্গে পরিচয় হয় শায়খ রহমানের। মাওলানা বেলাল তাঁকে ভারতীয় জঙ্গি আবদুল করিম টুন্ডা ওরফে বাবাজির কথা বলেন। শায়খ রহমান জানিয়েছেন, টুন্ডা একজন আহলে হাদিস অনুসারী। তাঁর বাড়ি ভারতের উত্তরপ্রদেশে। এই টুন্ডা ভারতে ‘মোস্ট ওয়ান্টেড’ আসামি হওয়ায় সপরিবারে পালিয়ে আসেন বাংলাদেশে। শায়খ রহমানের দাবি, টুন্ডার সঙ্গে পাকিস্তানের আহলে হাদিসভিত্তিক জঙ্গি সংগঠন লস্কর-ই-তয়বা এবং পাকিস্তানের সামরিক গোয়েন্দা সংস্থা ইন্টার সার্ভিস ইন্টেলিজেন্স বা আইএসআইর সম্পর্ক ছিল। টুন্ডা পরিবার-পরিজন নিয়ে রাজধানীর মিরপুরে থাকতেন। আর যাত্রাবাড়ীতে মোহাম্মাদিয়া আরাবিয়া মাদ্রাসার পাশে বটতলায় ছাত্রদের একটি মেসকে তাঁর অফিস হিসেবে ব্যবহার করতেন।\r\nইসলামি জঙ্গি সংগঠন জেএমবির শীর্ষস্থানীয় এই নেতা বলেছেন, পল্টনের এশিয়া ড্রাগন ট্রাভেল এজেন্সির কার্যালয়ে ১৯৯৬ সালে মাওলানা ইসাহাকের মাধ্যমে টুন্ডার সঙ্গে তাঁর পরিচয়। মাওলানা ইসাহাক তাঁকে ওয়ালিউর রহমানের ভাই হিসেবে টুন্ডার সঙ্গে পরিচয় করিয়ে দেন। এই ওয়ালিউর রহমান সে সময় কলকাতার একটি মাদ্রাসায় পড়াশোনা করতেন এবং সেখানে টুন্ডার হয়ে কাজ করতেন। যাত্রাবাড়ীর বটতলায় মাদ্রাসাছাত্রদের মেসে টুন্ডার সঙ্গে শায়খের দ্বিতীয়বার সাক্ষাৎ হয়। সাক্ষাৎকালে শায়খ রহমান বাংলাদেশে জিহাদি কার্যক্রম শুরুর জন্য প্রশিক্ষণের ব্যাপারে টুন্ডার সাহাঘ্য চান। শায়খ জানিয়েছেন, ১৯৯৭ সালে এসে টুন্ডা তাঁকে প্রশিক্ষণের জন্য পাকিস্তান পাঠাতে রাজি হন এবং পাসপোর্ট-ভিসা তৈরি করতে বলেন।\r\nআইনশৃঙ্খলা রক্ষাকারী বাহিনীর সদস্যদের শায়খ বলেছেন, টুন্ডার পরামর্শ মেনে পাকিস্তানে যাওয়ার জন্য ১৯৯৭ সালে শায়খ রহমান সড়কপথে বেনাপোল সীমান্ত দিয়ে ভারতে যান এবং কলকাতায় ভাই ওয়ালিউর রহমানের বাসায় ওঠেন। সেখান থেকে দিল্লি হয়ে তাঁর পাকিস্তান যাওয়ার চেষ্টা ব্যর্থ হয়ে যায়। তিনি দেশে ফিরে আসেন। এরপর ১৯৯৭ সালের শেষের দিকে টুন্ডার ব্যবস্থাপনায় বিমানে পাকিস্তানে যান তিনি। পাকিস্তান পৌঁছে করাচিতে তাঁর দেখা হয় টুন্ডার সঙ্গে। পরে টুন্ডাই তাঁকে লাহোরের মুরিদকিতে অবস্থিত মার্কাজ আদ-দাওয়া ওয়াল ইরশাদের (লস্কর-ই-তয়বার মাতৃ সংগঠন) সদর দপ্তরে নিয়ে যান। সেখানে শায়খের সঙ্গে এই সংগঠনের প্রধান ও লস্কর-ই-তয়বার আমির হাফেজ সাঈদের পরিচয় হয়। যদিও শায়খের দাবি, ‘টুন্ডা অজ্ঞাত কারণে’ হাফেজ সাঈদের সঙ্গে তাঁকে পরিচয় করিয়ে দেননি। শায়খ রহমান তদন্তকারীদের জিজ্ঞাসাবাদে বলেছেন, এরপর লাহোর থেকে মোজাফফরাবাদে নিয়ে যাওয়া হয় তাঁকে। সেখানে লস্কর-ই-তয়বার প্রশিক্ষণশিবিরে দীর্ঘদিন ধরে অস্ত্র, বিস্ফোরক, রণকৌশল, গোপনীয়তার কৌশল ইত্যাদি বিষয়ে প্রশিক্ষণ নেন তিনি। প্রশিক্ষণ শেষে জিহাদের নতুন স্বপ্ন নিয়ে দেশে ফেরেন।\r\n১৯৯৮ সালে চট্টগ্রাম শহরের ঝাউতলা মসজিদে টুন্ডার সঙ্গে তাঁর শেষ সাক্ষাৎ হয় বলে জানিয়েছেন শায়খ রহমান। শায়খের দাবি, টুন্ডা তাঁকে অন্যদের মতো ভারতে নাশকতামূলক কাজে ব্যবহার করতে চেয়েছিলেন। এ জন্য তাঁকে পাকিস্তানে পাঠিয়ে প্রশিক্ষণ দেওয়ার ব্যবস্থা করেন। কিন্তু শায়খের কথায়, ‘তাঁর প্রকৃত উদ্দেশ্য বুঝতে পেরে আমি বিরোধিতা করি এবং বাংলাদেশে ইসলামি হুকুমত কায়েমের জন্য জিহাদ করার সিদ্ধান্ত জানিয়ে দিই।’ এরপর আর টুন্ডার সঙ্গে সাক্ষাৎ হয়নি বলে শায়খ জানিয়েছেন।\r\nটুন্ডার সঙ্গে ছাড়াছাড়ির পরও হাল ছাড়েননি শায়খ রহমান। তাঁর কথায়, ২০০২ সালের প্রথম দিকে তিনি আবার পাকিস্তানে যান। এ সময় তাঁকে সাহাঘ্য করেন তাঁর সৌদিপ্রবাসী ভাই ওয়ালিউর রহমান। লাহোরে লস্কর-ই-তয়বার কেন্দ্রীয় কার্যালয়ে সংগঠনের ভারপ্রাপ্ত আমির আবদুস সালাম বাটবিসহ অন্যদের সঙ্গে দেখা করেন। এ ব্যাপারে মুখ্য ভূমিকা পালন করেন ওয়ালিউর রহমান। উল্লেখ্য, ২০০১ সালের ১১ সেপ্টেম্বর যুক্তরাষ্ট্রে সন্ত্রাসী হামলার পর পাকিস্তানভিত্তিক ইসলামি জঙ্গি সংগঠনগুলো প্রচণ্ড চাপের মধ্যে পড়ে। এর মধ্যে লস্কর-ই-তয়বাও ছিল। ফলে সেখানে বিশেষ সুবিধা করতে পারেননি তিনি।\r\nএরপর শায়খ আবদুর রহমান ইসলামাবাদে তাহরিক-উল-মুজাহিদীনের আমির শেখ জামিলুর রহমানের সঙ্গে দেখা করেন। তদন্তকারী কর্মকর্তাদের কাছে শায়খ বলেছেন, এ সময় আল-কায়েদা নেটওয়ার্কের সঙ্গে তাঁর যোগাযোগ করিয়ে দেওয়ার জন্য জামিলুর রহমানকে অনুরোধ করেন তিনি। কিন্তু জামিলুর রহমান এ ব্যাপারে আশ্বস্ত করতে পারেননি। বরং তিনি বলেন, তাঁদের কর্মকাণ্ড কাশ্মীরভিত্তিক। আল-কায়েদার সঙ্গে তাঁদের কোনো যোগাযোগ নেই।\r\nএখানেও কোনো আশা না পেয়ে শায়খ রহমান চলে যান মোজাফফরাবাদে। জেএমবির শীর্ষস্থানীয় এই নেতা জানিয়েছেন, সেখানে তাহরিক-উল-মুজাহিদীনের শিবির ঘুরে দেখেন তিনি। তবে ওই সংগঠনের ওপর নিষেধাজ্ঞা থাকায় তিনি আর প্রশিক্ষণ নিতে পারেননি। শায়খ স্বীকার করেছেন, ফিরে আসার সময় শেখ জামিলুর রহমান তাঁকে ৬০ হাজার রুপি দেন। এ ছাড়া বাংলাদেশে তাহরিক-উল-মুজাহিদীনের সদস্য আবদুর রাজ্জাককে দেওয়ার জন্য এক লাখ রুপি দেন। এই অর্থ তিনি দেশে ফিরে নাটোরের গুরুদাসপুরের ওই আবদুর রাজ্জাকের হাতে তুলে দেন। \r\nদুই ব্রিটেনপ্রবাসীর মাধ্যমে আল-কায়েদার সঙ্গে যোগাযোগের জন্য আবার তৎপরতা শুরু করেন শায়খ রহমান। তিনি বলেন, ২০০৪ সালের মাঝামাঝি সময়ে বাংলাদেশি বংশোদ্ভূত দুজন ব্রিটিশ নাগরিক মো. হাবিবুর রহমান ও সাজ্জাদের সঙ্গে পরিচয় হয় জেএমবির সিলেট জেলার দায়িত্বপ্রাপ্ত দেলোয়ারের সঙ্গে। এর মধ্যে সাজ্জাদ লন্ডনে চলে যান। আর হাবিবুর রহমান ঢাকায় এসে তাঁর সঙ্গে সাক্ষাৎ করেন। হাবিবুর রহমান জানান, তাঁরা সিরীয় বংশোদ্ভূত ব্রিটিশ নাগরিক বিশিষ্ট ইসলামি ব্যক্তিত্ব শায়েখ ওমর বাকরির ‘আল মুহাজেরুন’ নামের জিহাদি সংগঠনের সদস্য। এর কিছুদিন পর সাজ্জাদ ইংল্যান্ড থেকে অনলাইন টেলিফোনের মাধ্যমে ওমর বাকরির সঙ্গে তাঁকে কথা বলিয়ে দেন। শায়খ রহমানের স্বীকারোক্তি অনুযায়ী, ‘জিহাদ ও আকিদা সংক্রান্ত বিভিন্ন বিষয়ে আলোচনার পাশাপাশি আমাকে আল-কায়েদা নেটওয়ার্কের সঙ্গে যোগাযোগ করিয়ে দেওয়ার জন্য তাঁকে অনুরোধ করি।’ \r\nশায়খ রহমান বলেছেন, ২০০৫ সালের জুনে সাজ্জাদ পাকিস্তানি বংশোদ্ভূত ব্রিটিশ নাগরিক আবদুর রহমানকে নিয়ে বাংলাদেশে আসেন। হাবিব, সাজ্জাদ ও আবদুর রহমান ঢাকায় এলে তাঁদের বাসাবোতে জেএমবির কার্যালয়ে নিয়ে আসেন সানি। তাঁরা জেএমবির জিহাদি কার্যক্রমে সহায়তা হিসেবে ১০ হাজার পাউন্ড দেন। শায়খ রহমান সে সময় আল-কায়েদা নেটওয়ার্কের সঙ্গে তাঁর যোগাযোগ করিয়ে দেওয়ার জন্য তাঁদের কাছে অনুরোধ করেন। ওই তিনজন পাল্টা তাঁদের সংগঠনের জন্য বাংলাদেশে অস্ত্র ও বিস্ফোরকের প্রশিক্ষণ ঘাঁটি স্থাপনের ব্যাপারে সহায়তা চান। এঁরা আল-কায়েদার সঙ্গে যোগাযোগ করিয়ে দিতে পারেন—এই আশায় তাঁদের নিয়ে বগুড়ার সারিয়াকান্দি থানার পান্থপাড়া চরে জেএমবির বিস্ফোরক ব্যবহারের মহড়া দেখান তিনি। ২০০৫-এর ১৭ আগস্ট সারা দেশে জেএমবির বোমা হামলার কিছুদিন পর তাঁরা ঢাকা ত্যাগ করেন।\r\nশায়খ রহমান বলেছেন, ১৭ আগস্ট সারা দেশে এবং আত্মঘাতী বোমা হামলার পর জেএমবির বিরুদ্ধে ব্যাপক গ্রেপ্তার অভিযান শুরু হলে জেএমবির শুরার সদস্য সালাউদ্দিন টেলিফোনে তাঁদের কাছে পরবর্তী দিকনির্দেশনা চান। এই অনুরোধের পরিপ্রেক্ষিতে তাঁরা সালাউদ্দিনের কাছে দিকনির্দেশনা-সংবলিত একটি ই-মেইল পাঠান। ওই ই-মেইলে জিহাদি কার্যক্রমের অংশ হিসেবে বাংলাদেশে অবস্থিত বিভিন্ন বিদেশি দূতাবাসে হামলা, র‌্যাবের ওপর আক্রমণ এবং বিদেশি গুরুত্বপূর্ণ ব্যক্তিদের অপহরণ বা তাঁদের ওপর হামলা চালানোর পরামর্শ দেন তাঁরা। \r\n","status":true,"publishDate":{"$date":{"$numberLong":"1170439200000"}},"createdAt":{"$date":{"$numberLong":"1749629467198"}},"__v":{"$numberInt":"0"}}
{"_id":{"$oid":"68493a4bfeffa705aaa54b24"},"image":"image-1749629515224.webp","title":"প্রচার পেতে দেশজুড়ে বোমা ফাটিয়েছিল জেএমবি ","description":"বাংলাদেশের সীমান্তে ভারতের মালদহ ছিল জেএমবির ৬৫তম সাংগঠনিক জেলা। সেখান থেকে বিস্ফোরক ও\r\nচাঁদা সংগ্রহ করা হতো। \r\nকামরুল হাসান\r\n হরকাতুল জিহাদের নেতাদের মনোভাবে আশাভঙ্গ হয়ে দ্রুত জামাআতুল মুজাহিদীন বাংলাদেশ (জেএমবি) গঠন করেন শায়খ আবদুর রহমান। কিন্তু জনসাধারণের কাছে তাঁদের ও জঙ্গি সংগঠনের উদ্দেশ্য পরিষ্কার না হওয়ায় দেশব্যাপী বোমা হামলার সিদ্ধান্ত নেয় জেএমবির শুরা কাউন্সিল। জেএমবির নেতারা আশা করেছিলেন, এ বিস্ফোরণে প্রাণহানি না হলে সরকার কিছু বলবে না এবং তাঁরা প্রচারের আলোতে চলে আসবেন। কিন্তু পুরো ব্যাপারটাই তাঁদের জন্য হিতে বিপরীত হয়েছে। শীর্ষস্থানীয় জঙ্গি নেতা শায়খ আবদুর রহমান এভাবেই আইনশৃঙ্খলা রক্ষাবাহিনীর কাছে তাঁদের অবস্থান ব্যাখ্যা দিয়েছেন।\r\nশায়খ রহমান বলেছেন, দেশের বাইরে ভারতের পশ্চিমবঙ্গ রাজ্যের মালদহ ছিল জেএমবির ৬৫তম সাংগঠনিক জেলা। এই জেলার দায়িত্বশীলদের মাধ্যমে ভারত থেকে বিস্ফোরক সংগ্রহ করতেন বাংলাদেশের জেএমবির জঙ্গি নেতারা।\r\nবর্তমানে শায়খ রহমানসহ জেএমবির পাঁচ শীর্ষস্থানীয় জঙ্গি নেতার মাথার ওপর মৃত্যুদণ্ডের খাঁড়া ঝুলছে। এই পাঁচজনসহ মোট ছয় জঙ্গি রাষ্ট্রপতির কাছে প্রাণভিক্ষা চেয়ে আবেদন করেছেন।\r\n জেএমবি গঠন ও তৎপরতা:  ধরা পড়ার পর বিভিন্ন সময়ে জিজ্ঞাসাবাদে শায়খ রহমান বলেছেন, ১৯৯৮ সালের এপ্রিলে তিনি খালেদ সাইফুল্লাহ, হাফেজ মাহমুদ, সালাউদ্দিন, নাসরুল্লাহ, শাহেদ বিন হাফিজ এবং রানাকে নিয়ে জেএমবি গঠন করেন। এদের শুরা সদস্য করা হয়। এ সময় তাঁরা বাংলাদেশকে মোট ছয়টি প্রশাসনিক বিভাগে বিভক্ত করে তাঁদের তৎপরতা শুরু করেন। শায়খ রহমান বলেছেন, তিনি জেএমবি গঠন করলেও আসলে এটি অনেক পুরোনো সংগঠন এবং এ দেশে অনেক আগে থেকেই জেএমবির অস্তিত্ব ছিল।\r\nশায়খ রহমান জানিয়েছেন, জেএমবি গঠনের পর ঢাকার বাসাবোর কদমতলায় একটি বাড়ির নিচতলা ভাড়া নিয়ে সাংগঠনিক কর্মকাণ্ড পরিচালনা শুরু করেন তিনি। জেএমবির শুরা সদস্যরা দেশের উত্তরাঞ্চলের বিভিন্ন জেলা তথা বৃহত্তর রাজশাহী, রংপুর, দিনাজপুর, বগুড়া ও পাবনায় গিয়ে বিভিন্ন মসজিদ ও মাদ্রাসায় জিহাদভিত্তিক আলোচনা ও প্রশিক্ষণের প্রয়োজনীয়তা তুলে ধরেন। তাঁরা বিভিন্ন জেলা থেকে কর্মী সংগ্রহ করে তাদের প্রশিক্ষণের ব্যবস্থা করতে থাকেন। উত্তরাঞ্চল থেকে তাঁরা পর্যাপ্ত কর্মী সংগ্রহ করতে সমর্থ হন। শায়খ রহমান জানিয়েছেন, জেএমবির কর্মীদের তিন ধরনের প্রশিক্ষণ দেওয়া হতো। প্রশিক্ষণের মধ্যে উল্লেখযোগ্য ছিল রিকশা চালনা। এর মূল উদ্দেশ্য ছিল কর্মীদের অহঙ্কার খর্ব করে আনুগত্য সৃষ্টি এবং বৈরী পরিবেশে জীবন-জীবিকা নির্বাহ করার জন্য কর্মঠ করে গড়ে তোলা।\r\nশায়খ রহমান বলেছেন, ২০০০ সালে নাইক্ষ্যংছড়িতে অবস্থিত আরএসওর ক্যাম্পে তিনি নিজে, সানি, সালাউদ্দিন, মোল্লা ওমর ও বাংলা ভাই জেএমবির ১৫-২০ জন সদস্যকে বিস্ফোরক ব্যবহারের ব্যাপারে প্রশিক্ষণ দেন। আরএসও সদস্যরা তাদের সবাইকে অস্ত্র চালনায় প্রশিক্ষণ দেন। ২০০১ সালের শেষ দিকে টাঙ্গাইল জেলার সখিপুরের হাঁটুভাঙার তক্তারচালায় বোমা তৈরির ব্যাপারে জেএমবি সদস্যদের প্রশিক্ষণ দেওয়া হয়। প্রশিক্ষণ দেন শায়খ রহমান, নাসরুল্লাহ ও মোল্লা ওমর।\r\nজঙ্গি এই নেতা জানিয়েছেন, ২০০১ সালের শেষের দিকে জেএমবির শুরা কমিটি পুনর্গঠিত হয়। ড. গালিবের দলে যোগদানের বিষয়ে মতপার্থক্যের কারণে শুরা সদস্য শাহেদ ও রানা জেএমবি ছেড়ে দেয়। শুরার নতুন সদস্য হন শায়খ আবদুর রহমান (আমির), নাসরুল্লাহ, হাফেজ মাহমুদ, সালাউদ্দিন, ফারুক হোসেন খান ওরফে খালেদ সাইফুল্লাহ, আসাদুজ্জামান হাজারী, আতাউর রহমান সানি, আব্দুল আউয়াল, সিদ্দিকুল ইসলাম ওরফে বাংলা ভাই। এদের মধ্যে আবার ২০০২ সালে নাসরুল্লাহ রাঙামাটিতে বোমা বিস্ফোরণে মারা যান এবং ২০০৩ সালে আসাদুজ্জামান হাজারী অসুস্থতার কারণে সংগঠন ছেড়ে দেন।\r\n ভারতের মালদহে ৬৫তম শাখা:  জেএমবির শীর্ষস্থানীয় এই নেতা বলেন, ২০০২ সালের প্রথম দিকে মোহাম্মদ, বেলাল ও সালাহউদ্দিন নামে তিনজন ভারতীয় নাগরিক গোদাগাড়ী সীমান্ত দিয়ে বাংলাদেশে ঢুকে খালেদ সাইফুল্লাহর সঙ্গে দিনাজপুরে দেখা করে। এই তিনজনের সঙ্গে তাঁর দেখা হয় টাঙ্গাইলে মোল্লা ওমরের বাড়িতে। এই সময় ওই তিন ভারতীয় নাগরিক জেএমবির সঙ্গে কাজ করার ইচ্ছা প্রকাশ করে। এ কথা শোনার পর শায়খ রহমান প্রথমে আতাউর রহমান সানি ও পরে হাফেজ মাহমুদকে ভারতে পাঠান। শায়খ রহমান তদন্ত কর্মকর্তাদের জানিয়েছেন, হাফেজ মাহমুদ এই সফরকালে বেলালকে দায়িত্ব দিয়ে ভারতের মালদহ জেলায় জেএমবির কার্যক্রম শুরু করেন। মালদহ জেলাকে জেএমবির ৬৫তম সাংগঠনিক জেলা হিসেবে অন্তভু‌র্ক্ত করা হয়। এখান থেকে প্রতি মাসে ১০-১২ হাজার টাকা চাঁদা আসতো। সানি ও মাহমুদ মালদহে সফরে গিয়ে ভারত থেকে অস্ত্র ও বিস্ফোরক সংগ্রহ করার ব্যাপারে আলোচনা করেন। তিনি বলেন, ২০০৪ সালের মাঝামাঝি সময়ে সাংগঠনিক কাজে বেলালের বিরুদ্ধে অর্থ আত্মসাতের অভিযোগ ওঠে। সে জন্য তাঁকে সরিয়ে দিয়ে রফিক নামে এক ব্যক্তিকে মালদহ জেলার দায়িত্ব দেন শায়খ। \r\nশায়খ রহমান স্বীকার করেন, ২০০২ সাল থেকে ১৭ আগস্ট ২০০৫ পর্যন্ত আউয়ালের তত্ত্বাবধানে আরিফ, শিহাব ও তরিকুল ভারত থেকে ওয়ান শু্যটার গান, বিস্ফোরক (পাওয়ার জেল) ও ডেটোনেটর সংগ্রহ করেন। তিনি বলেন, তাঁরা এভাবে ২৫-৩০টি ওয়ান শু্যটার গান, ৩০০-৪০০ পাওয়ার জেল এবং ৫০০০ ডেটোনেটর সংগ্রহ করেন। ভারত থেকে এসব বিস্ফোরক সরবরাহ করতেন বেলাল।  \r\n এ প্রসঙ্গে বাংলা ভাই তদন্তকারীদের বলেছেন, চাঁপাইনবাবগঞ্জ সীমান্ত দিয়ে আরিফ ভারতে গিয়ে বিস্ফোরক দ্রব্য বাংলাদেশে আনতেন। \r\nমহিলা শাখা:  জেএমবি সাত বছরে ৫০-৬০টি মহিলা শাখা প্রতিষ্ঠা করে। প্রত্যেক শাখার সদস্য সংখ্যা ছিল ১০-১২ জন। শায়খ রহমান জানিয়েছেন, মহিলাদের দায়িত্ব ছিল দাওয়াতি কার্যক্রম পরিচালনা করা, কোরান পড়া, নামাজ-কালাম শেখানো। এ ছাড়া স্বামী, ভাই, বোন, ছেলেদের জিহাদে উদ্বুদ্ধ করা। সাধারণত সংগঠনের সদস্যদের মা, স্ত্রী, বোন ও পরিচিত মহিলারা সদস্য হতেন মহিলা শাখার।\r\n ১৭ আগস্টের হামলা:  জেএমবির শীর্ষস্থানীয় নেতা তদন্ত কর্মকর্তাদের বলেছেন, দুই বার প্রচারপত্র বিলি করার পরও সংগঠনের ব্যাপারে কোনো সাড়া না মেলায় সারা দেশে বোমা বিস্ফোরণের মাধ্যমে প্রচারপত্র ছড়িয়ে দেওয়ার সিদ্ধান্ত হয়। এ ব্যাপারে ২০০৫ সালের জুনে ময়মনসিংহে জেএমবির এক সদস্য শরিফের বাসায় শুরার বৈঠক হয়। বৈঠকে শুরার সব সদস্য উপস্থিত ছিলেন। বৈঠকে সিদ্ধান্ত হয় প্রতি জেলায় সাতটি, বড় জেলাগুলোতে ১০টি, বিভাগীয় শহরে ১৫টি এবং রাজধানীতে ৩০টি স্থানে মোট প্রায় ৫০০টি বোমা ফাটানো হবে। প্রচারপত্রগুলো অক্ষত রাখার জন্য এসব বোমায় কোনো স্প্লিন্টার ব্যবহার করা হয়নি বলে শায়খ রহমান দাবি করেন। বিষয়টি নিশ্চিত করতে ১৭ আগস্টের আগে বগুড়ার সারিয়াকান্দি উপজেলার পান্তাপাড়া চরে বোমার পরীক্ষামূলক বিস্ফোরণ ঘটানো হয়। বোমা তৈরির জন্য প্রয়োজনীয় কাঁচামাল ঢাকা ও চট্টগ্রামের বিভিন্ন কেমিক্যালের দোকান থেকে কেনে জেএমবির জঙ্গিরা।  \r\n শায়খ রহমান বলেছেন, তাঁদের ধারণা ছিল, এই বোমা বিস্ফোরণে কোনো প্রাণহানি ঘটবে না বলে সরকার ঘটনাটিকে বিশেষ গুরুত্ব দেবে না। কিন্তু বিস্ফোরণ ঘটানোর পর পরিস্থিতি পুরো পাল্টে যায়। তিনি স্বীকার করেন, এ সময় আইন-শৃঙ্খলা রক্ষাকারী বাহিনীর অভিযানে তাঁদের প্রচুর নেতা-কর্মী গ্রেপ্তার এবং অধিকাংশ বিস্ফোরক দ্রব্য আটক হয়। যে কারণে জেএমবি সাংগঠনিকভাবে দুর্বল হয়ে পড়ে। শায়খ রহমান দাবি করেছেন, জেএমবিতে আত্মঘাতী বাহিনী বলে কিছু ছিল না। কিন্তু ২০০৫ সালের ১৭ আগস্টের ঘটনার পরে অনেকেই আত্মঘাতী হামলা চালাতে উদ্বুদ্ধ হয়। \r\n আল-কায়েদার সন্ধানে:  শায়খ রহমান তদন্তকারীদের কাছে দাবি করেছেন, ১৯৯৮ সালে ঢাকার মাদারটেকে একটি বাসায় আল-কায়েদার দক্ষিণ এশিয়াবিষয়ক সমন্বয়কারী ফেনীর বাসিন্দা তারিকের সঙ্গে তাঁর সাক্ষাৎ হয়। যোগাযোগ করিয়ে দেয় খালেদ সাইফুল্লাহ। আরিফ তাঁকে বলেন, ওসামা বিন লাদেন বর্তমানে সৌদি আরবকে কেন্দ্র করে জিহাদ পরিচালনার সিদ্ধান্ত নিয়েছেন। কথায় কথায় আরিফ তাঁকে বলেন, ‘বাংলাদেশে এখনো জিহাদের পরিবেশ তৈরি হয়নি। জিহাদের ক্ষেত্র তৈরি হতে আরও সময় লাগবে। আপনারা কাজ করতে থাকেন।’ শায়খ জানিয়েছেন, এরপর দুই-তিনবার ফোনে আরিফের সঙ্গে কথা বলেন সাইফুল্লাহ। তারপর আর চেষ্টা করেও আরিফের সঙ্গে তাঁরা যোগাযোগ করতে পারেননি। \r\n আহলে হাদিসের প্রতিবাদ:  ‘ইসলামী হুকুমত কায়েমে প্রথম পছন্দ ছিল হরকাতুল জিহাদ’   শিরোনামে গতকাল শুক্রবার  প্রথম আলো তে প্রকাশিত সংবাদে একটি তথ্যের প্রতিবাদ জানিয়েছে আহলে হাদিস আন্দোলন বাংলাদেশ। \r\nগতকাল শনিবার সংগঠনের সাধারণ সম্পাদক অধ্যাপক নূরুল ইসলাম এক বিবৃতিতে বলেন, উল্লিখিত প্রতিবেদনে তাদের সংগঠনের আমির ড. মুহাম্মাদ আসাদুল্লাহ আল গালিবের যে বক্তব্য উপস্থাপন করা হয়েছে তা মিথ্যা ও ভিত্তিহীন। ড. গালিবের সঙ্গে জামাআতুল মুজাহিদীনের (জেএমবি) আমির শায়খ আবদুর রহমানের কোনো সাক্ষাৎ হয়নি। কাজেই শায়খ রহমানকে ড. গালিবের আহলে হাদিস আন্দোলনে যোগ দেওয়ার প্রস্তাব দেওয়ার কোনো ভিত্তিই নেই।  \r\nপ্রতিবেদকের বক্তব্য:  প্রথম আলো র প্রতিবেদনে প্রকাশিত সব তথ্যের ভিত্তি রয়েছে। জেএমবির শীর্ষ নেতা শায়খ আবদুর রহমান গ্রেপ্তারের পর নিরাপত্তা বাহিনী, তদন্ত কর্মকর্তা ও গোয়েন্দা সংস্থার জিজ্ঞাসাবাদে এ ব্যাপারে সুনির্দিষ্ট ও বিস্তারিত তথ্য দিয়েছেন। এ সম্পর্কিত তথ্য-প্রমাণ  প্রথম আলো র কাছে আছে।  (শেষ)\r\n","status":true,"publishDate":{"$date":{"$numberLong":"1170525600000"}},"createdAt":{"$date":{"$numberLong":"1749629515239"}},"__v":{"$numberInt":"0"}}
{"_id":{"$oid":"68493a80feffa705aaa54b28"},"image":"image-1749629568572.webp","title":"চিহ্নিত ৫৬ কারা কর্মকর্তা, গুরুতর অপরাধে জড়িত  ঘুষ, মাদক ব্যবসা, বন্দী পালাতে সহায়তার অভিযোগ ","description":"কারা অধিদপ্তরে বিভিন্ন দায়িত্বে নিয়োজিত কর্মকর্তাদের বিরুদ্ধে খাবার চুরি, ঘুষ নেওয়া, আসামি ছিনতাই, মাদক ব্যবসা ও বন্দী পালাতে সাহাঘ্য করার মতো গুরুতর অপরাধের অভিযোগ রয়েছে। সম্প্রতি অধিদপ্তরের এক তদন্তে এ ধরনের অপরাধের সঙ্গে যুক্ত ৫৬ জন কর্মকর্তাকে চিহ্নিত করা হয়।\r\nকারা অধিদপ্তরের মহাপরিদর্শক (আইজি প্রিজন) ব্রিগেডিয়ার জেনারেল জাকির হাসান এ ঘটনার সত্যতা স্বীকার করে  প্রথম আলো কে বলেন, কারা প্রশাসনকে দুর্নীতিমুক্ত করা হচ্ছে।\r\nকারা প্রশাসনের কর্মকর্তা-কর্মচারীদের বিরুদ্ধে দুর্নীতির অভিযোগ অনেক পুরোনো। কারা অভ্যন্তরে বন্দীর ভালো থাকা-খাওয়ার ব্যবস্থা করা থেকে শুরু করে মাদক ব্যবসাসহ সব অপরাধের সঙ্গেই প্রশাসনের একশ্রেণীর অসাধু কর্মকর্তার যোগসাজশ থাকে বলে অভিযোগ রয়েছে। সম্প্রতি কারা প্রশাসন এসব কর্মকর্তার বিরুদ্ধে তদন্ত শুরু করে। এ জন্য অধিদপ্তরের একটি গোয়েন্দা সেলও গঠন করা হয়। \r\n তদন্তে দেখা যায়, গত দুই বছরে (২০০৫ ও ২০০৬ সাল) বিভিন্ন কারাগারের দায়িত্বপ্রাপ্ত তত্ত্বাবধায়ক (জেল সুপার) ও কারাধ্যক্ষ (জেলার) নানা ধরনের অপরাধের সঙ্গে যুক্ত হয়ে পড়েছেন। এঁদের সঙ্গে একশ্রেণীর কর্মকর্তাও আছেন। চিহ্নিত ৫৬ কর্মকর্তার মধ্যে যশোর কেন্দ্রীয় কারাগারের ডিআইজি আজিজুর রহমান, নাটোর কারাগারের সাময়িক বরখাস্ত হওয়া কর্মকর্তা মোশাররফ হোসেন, বান্দরবান কারাগার থেকে সাময়িক বরখাস্ত হওয়া কর্মকর্তা ফরমান আলী ও সুনামগঞ্জ কারাগারের কর্মকর্তা আবদুল অমিক উল্লেখযোগ্য। এঁদের মধ্যে অমিক পাঁচ মাস ধরে নানা অজুহাতে কর্মস্থলে অনুপস্থিত আছেন। \r\nসূত্র জানায়, ঢাকা কেন্দ্রীয় কারাগারের সাবেক জেলার কামরুল ইসলামের বিরুদ্ধে অভিযোগ আছে, তিনি দায়িত্বে থাকাকালীন কারাগার থেকে হাসপাতালে নেওয়ার সময় এক সন্ত্রাসী আসামি ছিনতাই হয়ে যায়। কাশিমপুর কারাগারের জেলার আবদুল জলিলের বিরুদ্ধে অভিযোগ, বিশৃঙ্খল পরিস্থিতির জন্য তিনি বন্দীদের উসকানি দিয়েছেন। ঢাকা কেন্দ্রীয় কারাগারের প্রধান কারারক্ষী আবদুস সাত্তারের বিরুদ্ধে কারাগারের ভেতরে মাদক কেনাবেচায় সহায়তা করার অভিযোগ আছে। ওই কর্মকর্তা দায়িত্বে থাকার সময় ঢাকা কেন্দ্রীয় কারাগারে হাজতি ও কয়েদিদের ভেতরে গাঁজা নিয়ে সংঘর্ষ হয়। কারা প্রশাসনের এক কর্মকর্তা বলেন, এ অভিযোগে বিভাগীয় তদন্তে আবদুস সাত্তারের বার্ষিক বেতন বৃদ্ধি দুই বছরের জন্য স্থগিত করা হয়। \r\nসুস্থ বন্দীদের রোগী বানিয়ে কারা হাসপাতালে ভর্তি করাতেন খাগড়াছড়ি কারাগারের ফার্মাসিস্ট রামেন্দু কুমার পাল। তাঁর বিরুদ্ধেও শাস্তিমূলক ব্যবস্থা নেওয়া হয়। সাতক্ষীরা কারাগারের উপ-কারাধ্যক্ষের বিরুদ্ধে অভিযোগ আরও গুরুতর। সাজা শেষ হয়ে যাওয়ার পরও তিনি এক বন্দীকে মুক্তি না দিয়ে অতিরিক্ত ২২ মাস কারাগারের ভেতরে রেখে দেন। পরে ওই বন্দী মুক্তি পান।\r\nঅধিদপ্তরের তদন্তে ঢাকা কেন্দ্রীয় কারাগার থেকে বন্দী পালানোর ঘটনায় কারাধ্যক্ষ আরিফুজ্জামান, জান্নাতুল ফরহাদ, আনোয়ার হোসেন, ইউনুস জামান, মতিয়ার রহমান, নাসির উদ্দিন, ফজলুল হক মোল্লা, নেয়ামুল ইসলাম ও রীতেশ চাকমাকে অভিযুক্ত করা হয়। এঁদের বিরুদ্ধে বিভাগীয় তদন্ত চলছে। একই অভিযোগ রাজশাহী কেন্দ্রীয় কারাগারের জেলার সাইদ হোসেনের বিরুদ্ধে। ওই কারাগারের কর্মচারী সিরাজুল ইসলাম ও আবুল হোসেন বন্দীদের খাবার লুকিয়ে রাখতেন খড়ির গুদামে। ময়মনসিংহ কেন্দ্রীয় কারাগার থেকে দুই বন্দীকে ভুল করে মুক্তি দেওয়ার অভিযোগে কারাগারের জেলার শফিউল করিম, ডেপুটি জেলার তুহিন কান্ত খান ও আবদুল্লাহেল আল আমিনের বিরুদ্ধে মামলা করা হয়েছে। এ মামলায় তাঁদের বিরুদ্ধে অভিযোগপত্র দেয় পুলিশ। যশোর কেন্দ্রীয় কারাগারের ডেপুটি জেলার শামীম ইকবালের বিরুদ্ধে বন্দীদের বিদ্রোহে উসকানি দেওয়ার অভিযোগে মামলা করা হয়েছে। এ মামলায়ও তাঁর বিরুদ্ধে অভিযোগপত্র দেওয়া হয়। এ ছাড়া চাঁপাইনবাবগঞ্জ কারাগারের সুপার মোশাররফ হোসেন, কাশিমপুর কারাগারের সুপার আবদুল আসিফ, পাবনা কারাগারের প্রধান কারারক্ষী দৌলতুজ্জামানসহ অনেক কারা কর্মকর্তা নানা ধরনের অনিয়ম ও দুর্নীতির সঙ্গে জড়িত রয়েছেন।\r\nআইজি প্রিজন ব্রিগেডিয়ার জেনারেল জাকির হাসান  প্রথম আলো কে বলেন, এসব কর্মকর্তার অনেকের বিরুদ্ধে মামলা দায়ের করা হয়েছে। কিছু কর্মকর্তার বিরুদ্ধে বিভাগীয় ব্যবস্থা নেওয়া হয়েছে। তিনি বলেন, আগের যেকোনো সময়ের চেয়ে এখন কারাগারের সার্বিক অবস্থা ভালো। আরও দুর্নীতিবাজ চিহ্নিত করে তাদের বিরুদ্ধে আইনগত ব্যবস্থা নেওয়া হবে।\r\n","status":true,"publishDate":{"$date":{"$numberLong":"1174413600000"}},"createdAt":{"$date":{"$numberLong":"1749629568586"}},"__v":{"$numberInt":"0"}}
{"_id":{"$oid":"68493aa4feffa705aaa54b2c"},"image":"image-1749629604877.webp","title":"সংস্কারের চেয়ে কেনাকাটা নিয়েই ব্যস্ত ছিল পুলিশ","description":"পুলিশের সংস্কার বলতে পোশাক-মনোগ্রাম বদল আর গাড়ি কেনা। বিগত জোট সরকারের আমলে সংস্কারের চেয়ে কেনাকাটা নিয়েই বেশি ব্যস্ত থেকেছে পুলিশ প্রশাসন। তিন বছরেই কেনা হয়েছে তিন হাজারের বেশি যানবাহন আর কোটি কোটি টাকার সরঞ্জাম। কেনাকাটার অর্থ পরিশোধ করতে হচ্ছে তিন বছরের কিস্তিতে।\r\n পুলিশের পদস্থ কর্মকর্তারা এ কথা স্বীকার করছেন। পুলিশ সদর দপ্তরের অতিরিক্ত মহাপরিদর্শক ড. শামছুদ্দোহা খন্দকার  প্রথম আলো কে বলেন, বর্তমান তত্ত্বাবধায়ক সরকারের আমলে দুর্ব্যবহারের অভিযোগ থেকে পুলিশ বেরিয়ে আসতে শুরু করেছে। বর্তমান প্রশাসন পুলিশের সংস্কারের জন্য নানা তৎপরতাও শুরু করেছে। পুলিশ সপ্তাহকে সামনে রেখে পুলিশ বাহিনীতে সংস্কারের বিষয়টিকেই এখন সবচেয়ে বড় করে দেখা হচ্ছে।\r\nঅভিযোগ আছে, পুলিশ প্রশাসনের কর্মকর্তারাই সংস্কারের ব্যাপারে অনাগ্রহী। ১৯৮৮ সালে পুলিশ বাহিনীতে সংস্কারের ব্যাপারে একটি কমিশন গঠন করা হয়েছিল। সেই কমিশন পুলিশের বিভিন্ন সমস্যা তুলে ধরে তা সমাধানে বিভিন্ন সুপারিশ করে। কিন্তু সেই সুপারিশের অধিকাংশই বাস্তবায়িত হয়নি। এরপর আর এ ধরনের কোনো কমিশনও হয়নি। ১৯৮৮ সালের কমিশনের প্রতিবেদন পর্যালোচনা করে দেখা গেছে, সেই প্রতিবেদনে যেসব সমস্যা চিহ্নিত করা হয়েছিল, তা এখনো আছেই। তবে মাঝেমধ্যে বিভিন্ন ইউনিটের জন্য পৃথক কর্মসূচি হাতে নেওয়া হলেও তা কার্যকর হয়েছে খুব কমই।\r\nবিশেষজ্ঞরা বলেছেন, পুলিশ বাহিনীতে সংস্কারের প্রথম ধাপ শুরু হওয়ার কথা প্রশিক্ষণ থেকে। অথচ পুলিশ বাহিনীর প্রশিক্ষণ চলছে ১৯৩৯ সালে ‘প্রশিক্ষণ ম্যানুয়েল’ দিয়ে। আধুনিক অস্ত্রের যুগে পুলিশকে শেখানো হচ্ছে থ্রি নট থ্রি রাইফেলের ব্যবহার। দেশে পুলিশ বাহিনীর একমাত্র প্রশিক্ষণ একাডেমি সারদায় প্রশিক্ষণ নিয়েছেন এমন একাধিক কর্মকর্তা  প্রথম আলো কে বলেন, একাডেমিতে থ্রি নট থ্রি রাইফেল দিয়ে গুলি চালানো শেখানো হয়। মজার ব্যাপার হলো, একজন পুলিশ সদস্য জীবনে মাত্র ১৫টি গুলি ছোড়ার সুযোগ পান। \r\nপ্রশিক্ষণ ম্যানুয়েলের কথা উল্লেখ করে আরেক কর্মকর্তা জানান, পুলিশ একাডেমিতে কম্পিউটার বা গাড়ি চালানো শেখানো হয় না। সেখানে শেখানো হয় ঘোড়া চালানো। এ জন্য বিগত চারদলীয় জোট সরকারের আমলে ৫০ লাখ টাকায় ভারত থেকে আমদানি করা হয় ৫০টি ঘোড়া। একাডেমির অনেক শিক্ষক  প্রথম আলো কে বলেন, পুলিশের প্রশিক্ষণ ম্যানুয়েল আরও আধুনিক করা দরকার। এসব ম্যানুয়েলের অনেক কিছুই এখন অচল হয়ে পড়েছে।\r\nপুলিশ কর্মকর্তারা বলেছেন, চাকরির শুরুতেই সারদা একাডেমিতে কিছুদিনের গৎবাঁধা প্রশিক্ষণ মোটেই যথেষ্ট নয়। তাঁরা বলছেন, প্রশিক্ষণটা হতে হবে ধারাবাহিক। আর পুলিশ একাডেমির প্রশিক্ষণ সিলেবাস বদলে তাতে পুলিশ সদস্যদের নৈতিক শিক্ষা দিতে হবে। \r\nপুলিশ বাহিনীর আরেকটি গুরুত্বপূর্ণ শাখা হলো অপরাধ তদন্ত বিভাগ—সিআইডি। সবচেয়ে গুরুত্বপূর্ণ মামলা তদন্তের পাশাপাশি এ সংস্থাটি দেশের সার্বিক অপরাধ পরিস্থিতি তদারকি করে থাকে। অনেকবার এ সংস্থাকে ঢেলে সাজানোর কথা উঠেছে কিন্তু কাজের কাজ কিছু হয়নি। বিগত সরকার সিআইডিতে কিছু যানবাহনের সংখ্যা বাড়িয়ে দায়িত্ব শেষ করেছে। একই অবস্থা পুলিশের বিশেষ শাখাতেও। গোয়েন্দা তথ্য সংগ্রহের জন্য গঠিত এ সংস্থাটির অনেক কাজই প্রায় বন্ধ হয়ে পড়েছে। উন্নয়নের কোনো চিহ্নই নেই সেখানে।\r\n সাম্প্রতিক সময়ে ঢাকা মহানগর পুলিশের কাঠামোতে পরিবর্তন করা হয়েছে। রাজধানীতে ১৫টি থানা ভেঙে ৩৩টি ও চারটি অপরাধ বিভাগকে আটটি ভাগে ভাগ করা হয়েছে। অন্য পাঁচটি মহানগর পুলিশের এ রকম কোনো পরিবর্তন লক্ষ করা যায়নি। \r\nবেশির ভাগ পুলিশ কর্মকর্তাই পুলিশকে জনগণের সত্যিকারের সেবক হিসেবে গড়ে তুলতে বেতন বাড়ানোরও সুপারিশ করেছেন। পুলিশের দায়িত্ব অন্য যেকোনো পেশার চেয়ে বেশি ঝঁুকিপূর্ণ ও বেশি সময়সাপেক্ষ হলেও তাদের বেতন কাঠামো জনপ্রশাসনের মতোই। ফলে পুলিশ বাধ্য হয়েই দুর্নীতিতে জড়িয়ে পড়ছে বলেই তাঁরা মনে করেন। বর্তমানে পুলিশের একজন কনস্টেবল মাসে পাচ্ছেন মাত্র তিন হাজার টাকা।\r\n ৮৮ সালের পুলিশ কমিশনের সেই প্রতিবেদনে পুলিশের সংখ্যা বাড়ানোর সুপারিশ করা হয়েছে। বর্তমানে দেশে পুলিশের সংখ্যা এক লাখ ১৯ হাজার ৫৭২ জন। এ হিসাবে প্রতি এক হাজার ২০০ নাগরিকের জন্য একজন করে পুলিশ আছে। উন্নত দেশে এ অনুপাত প্রায় অর্ধেক। তারপরও বাংলাদেশের বাস্তবতা বিবেচনায় কমিশন অন্তত হাজারে একজন করার সুপারিশ করেছিল। তাও বাস্তবায়িত হয়নি।\r\n বাংলাদেশের এই অপ্রতুল পুলিশেরও মাত্র ৩৮ ভাগ নিয়োজিত আইনশৃঙ্খলা পরিস্থিতি নিয়ন্ত্রণ, অপরাধ দমন ও তদন্ত অর্থাৎ জনগণের কাজে। বাকিরা গুরুত্বপূর্ণ ব্যক্তিদের (ভিআইপি) নিরাপত্তা এবং বিভিন্ন গুরুত্বপূর্ণ স্থাপনা পাহারা দেওয়ার কাজ করে। \r\nপুলিশের সংখ্যা বাড়ানো, যানবাহন ও অস্ত্র বাড়ানো, জ্বালানি সরবরাহ, দৈনন্দিন খরচ বরাদ্দ, উন্নত প্রশিক্ষণের জন্য অর্থ প্রয়োজন। পুলিশ সদর দপ্তরের সূত্র জানায়, চলতি অর্থবছরে পুলিশের বার্ষিক বরাদ্দ দেওয়া হয়েছে, এক হাজার ৯০৬ কোটি টাকা। কিন্তু বার্ষিক উন্নয়ন কর্মসূচির আওতায় প্রকল্প আছে হাতে গোনা কয়েকটি। এর আগের বছরে অর্থাৎ ২০০৫-২০০৬ অর্থবছরে বার্ষিক বরাদ্দ ছিল এক হাজার ৮৯৯ কোটি টাকা। এ দুই বছরে র‌্যাবে বরাদ্দ দেওয়া হয়েছে ২০০ কোটি টাকা করে।\r\nঅভিযোগ আছে, সংস্কারের চেয়ে গত কয়েক বছরে কেনাকাটা নিয়ে বেশি ব্যস্ত থেকেছে পুলিশ প্রশাসন। পুলিশের কেনাকাটার চিত্র দেখলে তা পরিষ্কার হয়ে পড়ে। গত তিন বছরে পুলিশ বাহিনীর জন্য তিন হাজার ১৮৯টি যানবাহন কেনা হয়। এর মধ্যে র‌্যাবের জন্য কেনা হয় এক হাজার ১০৯টি যান।\r\n অভিযোগ আছে, যানবাহনের মধ্যে মোটরসাইকেল ছাড়া বেশির ভাগই কেনা হয়েছে দামি জিপ, এগুলো ব্যবহার করেন পদস্থ কর্মকর্তারা। মাঠপর্যায়ের কর্মকর্তাদের ব্যবহার করা পিকআপ রয়েছে হাতে গোনা কয়েকটি। ফলে কর্মকর্তাদের সুবিধা বাড়লেও মাঠপর্যায়ে যান সংকট আর দূর হয়নি।\r\nপুলিশ সদর দপ্তরের অতিরিক্ত মহাপরিদর্শক ড. শামসুজ্জোহা খন্দকার  প্রথম আলো কে বলেন, পেছনে যা আছে তা ঝেড়ে ফেলে পুলিশ এবার নতুন করে জেগে উঠছে। এবারের পুলিশ সপ্তাহে সেই মন্ত্রই সবার কানে পৌঁছে দেওয়া হবে। পুলিশকে পুরোপুরি সেবা সংস্থায় পরিণত করা হবে। আর কখনো যাতে পুলিশের ওপর কেউ রাজনৈতিক হস্তক্ষেপ করতে না পারে তার পাকাপোক্ত ব্যবস্থা করার চেষ্টা চলছে। \r\n","status":true,"publishDate":{"$date":{"$numberLong":"1176055200000"}},"createdAt":{"$date":{"$numberLong":"1749629604942"}},"__v":{"$numberInt":"0"}}
{"_id":{"$oid":"68493af6feffa705aaa54b30"},"image":"image-1749629686699.webp","title":"হাসানাত আবদুল্লাহর সিন্দুকে সোনার পাখি, সোনার নৌকা  আয়বহির্ভূত সম্পদ রাখার অভিযোগে মামলা হচ্ছে  ","description":"বরিশাল জেলা আওয়ামী লীগের সাধারণ সম্পাদক ও জাতীয় সংসদের সাবেক চিফ হুইপ আবুল হাসানাত আবদুল্লাহর নামে একটি ব্যাংকের সিন্দুক থেকে ১৩টি সোনার নৌকা, ২৬টি সোনার পদ্মফুল, একটি সোনার দোয়েল পাখি ও পাঁচটি সোনার চাবি পাওয়া গেছে। দুর্নীতি দমন কমিশনের (দুদক) কর্মকর্তারা ৮ এপ্রিল সোনালী ব্যাংকের বরিশাল প্রধান শাখা থেকে ৪০ ভরি ওজনের এসব সামগ্রী জব্দ করেন। ঢাকায় এলিফ্যান্ট রোডেও এ রকম আরও একটি সিন্দুক আছে তাঁর নামে।\r\nকমিশনের কর্মকর্তারা ঢাকা ও বরিশালে তদন্ত করে আবুল হাসানাত আবদুল্লাহ ও তাঁর স্ত্রী শাহান আরা বেগমের নামে বিপুল পরিমাণ সম্পদের হদিস পান। এসব সম্পদের বেশির ভাগই তাঁদের আয়ের সঙ্গে সংগতিপূর্ণ নয়। দুদকের কাছে সম্পদ ও সম্পত্তির বিবরণ দেওয়ার সময় তাঁরা এসব তথ্য গোপন করেন।\r\nজরুরি অবস্থা জারির পর থেকেই দেশছাড়া হয়েছেন আবুল হাসানাত আবদুল্লাহ। দুদকের কর্মকর্তাদের কাছে তথ্য আছে, তিনি ভারতে অবস্থান করছেন। এর আগে বিগত চারদলীয় জোট সরকারের পুরো পাঁচ বছরও তিনি বিদেশে কাটান। জোট সরকারের মেয়াদ শেষে তিনি দেশে ফিরে এসেছিলেন। তাঁর একমাত্র মেয়ে আঞ্জুমান আরা কান্তার বিয়ে হয়েছে বিদেশে। তিন ছেলে সাদেক আবদুল্লাহ, মঈন আবদুল্লাহ ও আশিক আবদুল্লাহও বর্তমানে দেশছাড়া। দুদকের কর্মকর্তাদের দাবি, সাবেক এ আওয়ামী লীগের নেতার বিরুদ্ধে আর্থিক দুর্নীতির চেয়ে সন্ত্রাসী কর্মকাণ্ডের অভিযোগই বেশি। তাঁর তিন ছেলের বিরুদ্ধে বাড়ি দখলসহ নানা অভিযোগ ছিল। \r\nদুদকের কর্মকর্তারা আবুল হাসানাতের স্ত্রীকে জিজ্ঞাসাবাদ ও অন্যান্য সূত্রে অনুসন্ধান করে জানতে পারেন, কলাবাগান লেকসার্কাসে আবুল হাসানাতের নামে একটি চারতলা বাড়ি আছে। সাড়ে চার কাঠা জমির ওপর তৈরি এ বাড়ি মাত্র ২৫ লাখ টাকায় কেনা হয়েছে বলে আবদুল্লাহর পরিবারের পক্ষ থেকে দাবি করা হয়। এ বাড়ি কেনার পর এর একাংশে আরেকটি পাঁচতলা বাড়ি তৈরি করা হয়। দুদকের কর্মকর্তাদের ধারণা, এ বাড়ি রেজিস্ট্রি দলিলে দাম কম দেখানো হয়েছে। গুলশানে বড় ছেলে সাদেক আবদুল্লাহর নামে একটি ফ্ল্যাট আছে। উত্তরায় স্ত্রী শাহান আরা বেগমের নামে আছে একটি প্লট। গাজীপুরের জয়দেবপুরে মেয়ের নামে একটি সোয়েটার কারখানা রয়েছে। মেয়ের নামের এ প্রতিষ্ঠানটির নাম রেখেছেন ‘কান্তা করপোরেশন’।\r\nদুদকের কর্মকর্তারা জানান, বরিশালে আবুল হাসানাত আবদুল্লাহর নামে রয়েছে একটি দোতলা বাড়ি। আগৈলঝাড়াতেও আছে আরেকটি বাড়ি। এ ছাড়া তাঁদের রয়েছে ৪০ একর পৈতৃক সম্পত্তি। বরিশালের আলেকান্দা, রুপাতলি ও সদর রোডে তাঁর জমি রয়েছে। বরিশাল ন্যাশনাল ব্যাংকে তাঁর নামে আছে নগদ ২২ লাখ টাকা। স্থায়ী আমানত (এফডিআর) রয়েছে ৪৪ লাখ টাকার। গৌরনদী অগ্রণী ব্যাংকে আছে সাত লাখ টাকা ও রূপালী ব্যাংকে দেড় লাখ টাকা। লয়েড কমার্স ইনভেস্টমেন্ট সোসাইটিতে জমা আছে ২৫ লাখ টাকা। \r\n আবদুল্লাহর স্ত্রীর নামে বরিশালে ন্যাশনাল ব্যাংকে পাওয়া গেছে নগদ ২২ লাখ টাকার সঞ্চয়। মতিঝিলে চার্টার্ড কো-অপারেটিভ লিমিটেডে আছে ৮৮ লাখ ৯৭ হাজার টাকার ডিপোজিট ও বরিশাল প্রিমিয়ার ব্যাংকে আছে ছয় লাখ টাকা।\r\nদুদকের কর্মকর্তারা জানান, তাঁরা সাবেক চিফ হুইপ আবুল হাসানাত আব্দুল্লাহর সম্পদের খোঁজে ৬ থেকে ৯ মে পর্যন্ত টানা তিন দিন বরিশালে অবস্থান করেন। তাঁরা সম্পত্তির যাবতীয় পরিমাপ করে নিশ্চিত হন, আবুল হাসানাত আবদুল্লাহ ও তাঁর স্ত্রীর কোনো বৈধ আয়ের উৎস নেই। আওয়ামী লীগ সরকারের আমলে তাঁরা পোশাক কারখানাটি তৈরি করেন। এর আগে পৈতৃক সম্পত্তি ছাড়া তাঁদের আয়ের কোনো উৎস ছিল না। আবদুল্লাহর স্ত্রী সাধারণ গৃহিণী। তাঁরা তাঁদের সম্পদের হিসাব দেওয়ার সময় অনেক তথ্য গোপন করেন। আয়বহির্ভূত সম্পদ রাখার অভিযোগে তাঁদের বিরুদ্ধে শিগগিরই মামলা দায়ের করা হচ্ছে বলে জানা গেছে।\r\n","status":true,"publishDate":{"$date":{"$numberLong":"1179252000000"}},"createdAt":{"$date":{"$numberLong":"1749629686712"}},"__v":{"$numberInt":"0"}}
{"_id":{"$oid":"68493b2efeffa705aaa54b34"},"image":"image-1749629742181.webp","title":"খোঁজখবর আয়বহির্ভূত বিপুল সম্পদের মালিক বাকির ও তাঁর স্ত্রী","description":"একসময়ের ‘ক্ষমতাধর’ ব্যক্তি বি এম বাকির হোসেন ছিলেন সোনালী ব্যাংকের একজন সাধারণ কেরানি। তাঁর মাসিক বেতন মাত্র সাড়ে সাত হাজার টাকা। চাকরিতে তাঁর সর্বশেষ পদ ছিল উপহিসাবরক্ষক। কিন্তু সামান্য একজন চাকরিজীবী হয়েও ব্যাংকে তিনি ছিলেন অন্যতম ক্ষমতাধর ব্যক্তি। এই ক্ষমতা কাজে লাগিয়েই তিনি নামে-বেনামে আয় করেছেন কোটি কোটি টাকা। দুর্নীতি দমন কমিশন (দুদক) তাঁর বিরুদ্ধে তদন্ত প্রায় শেষ করেছে। কয়েক দিনের মধ্যে মামলা করা হচ্ছে।\r\nবি এম বাকির দুর্নীতি দমন কমিশনে ২২ ফেব্রুয়ারি তাঁর সম্পত্তির বিবরণ দেন। বিবরণে তিনি জানান, তাঁর এবং তাঁর স্ত্রীর মোট এক কোটি ২০ লাখ ৫২ হাজার ৬৫৪ টাকার সম্পত্তি রয়েছে। বাকিরের ২১ লাখ ৪১ হাজার ৫০৪ টাকার সম্পত্তির মধ্যে ১৭ লাখ টাকাই ব্যাংক থেকে ঋণ নেওয়া। বাকি চার লাখ ৪১ হাজার ৫০৪ টাকা পেয়েছেন প্রবাসী আত্মীয় তাজুল ইসলামের কাছ থেকে। তাঁর স্ত্রী নাজমা হোসেনের নামে আছে ৯৯ লাখ ১১ হাজার ১৫০ টাকা। এর মধ্যে প্রবাসী ভায়রা তাজুল ইসলামের কাছ থেকে পেয়েছেন ৪৯ লাখ ৪১ হাজার টাকা ও ব্যাংক ঋণ রয়েছে সাড়ে ১৭ লাখ টাকা। বাড়ি ভাড়া, প্রাইজবন্ড ও ব্যবসা থেকে আয়ের কথা উল্লেখ করেন। তাঁর অস্থাবর সম্পত্তির পরিমাণ দুই লাখ ৪০ হাজার টাকা বলে জানিয়েছেন তিনি।\r\n দুর্নীতি দমন কমিশনের কর্মকর্তারা জানান, তাঁরা তদন্তে নিশ্চিত হয়েছেন বাকির ও তাঁর স্ত্রী তাঁদের সম্পত্তির উৎসের ব্যাপারে অনেক তথ্য গোপন করেছেন। বিদেশ থেকে টাকা পাওয়ার কথা জানালেও খরচের কোনো অনুমতিপত্র তাঁরা দেখাতে পারেননি। বাকিরের স্ত্রী নাজমা হোসেন তাঁর বোনের কাছ থেকে ছয় লাখ টাকা ধার নিয়েছেন বলে দাবি করলেও তার কোনো কাগজপত্র তিনি দেখাতে পারেননি। যৌথ বাহিনীর অভিযানের সময় বাকিরের বাসা থেকে উদ্ধার করা দুই লাখ ৮৭ হাজার টাকা প্রসঙ্গে বাকিরের স্ত্রী জানান, এ টাকা তাঁর মেয়েরা উপহার পেয়েছে। সম্পদ বিবরণীতে বাকির তাঁর আসবাবপত্রের মূল্য দুই লাখ ৪০ হাজার টাকা বলে দাবি করেন। কিন্তু গণপূর্ত বিভাগের প্রকৌশলী সরেজমিন পরিদর্শন করে আসবাবপত্রের দাম সাত লাখ ৭২ হাজার টাকা বলে জানান।\r\nবাকিরের স্ত্রীর নামে মালিবাগে একটি ছয়তলা বাড়ি আছে। এ বাড়ির অর্ধেকের মালিক তিনি। ওই বাড়ির দাম ৩২ লাখ টাকা বলে উল্লেখ করেন। কিন্তু গণপূর্ত বিভাগের প্রকৌশলী সরেজমিন পরিদর্শন করে নাজমার অংশের দাম ৬৪ লাখ ৪২ হাজার টাকা বলে জানান। নাজমার নামে খুলনা শহরে একটি বাড়ি আছে। প্রায় ১৫ লাখ টাকা খরচ করে এ বাড়িটি করেছেন। এ বাড়ির সব তথ্য গোপন করা হয়েছে।\r\nদুদকের কর্মকর্তারা জানান, গত বছর ২৯ জুন বাকিরের স্ত্রী রাইফেলস স্কোয়ারের একটি জুয়েলারি থেকে দুই লাখ ৩০ হাজার টাকার গহনা কেনেন। এ টাকার কোনো হিসাব দেখাতে পারেননি।\r\nদুদকের কর্মকর্তারা জানতে পারেন বাকিরের আয়ের বড় উৎস ছিল সোনালী ব্যাংক। ব্যাংকে বদলি, পদোন্নতি, ঋণ অনুমোদন, অস্থায়ী ভিত্তিতে কর্মচারী নিয়োগ ও কর্মচারী ঋণ অনুমোদন—এসব থেকেই তিনি বিপুল পরিমাণ অর্থ আয় করেন। সাধারণ কর্মচারী হলেও তিনি চড়তেন বিলাসবহুল গাড়িতে, ওই গাড়িটিও আটক করা হয়। \r\nদুদকের কর্মকর্তারা জানান, তাঁরা বাকির ও তাঁর স্ত্রীর নামে থাকা এক কোটি ২৫ লাখ টাকার অবৈধ সম্পদের হদিস পেয়েছেন। এ সম্পদ রাখার ব্যাপারে তাঁদের বিরুদ্ধে মামলা দায়ের করা হচ্ছে।\r\nবি এম বাকির হোসেন ১৯৮৪ সালে সোনালী ব্যাংক ট্রেড ইউনিয়নে সাধারণ সদস্য হিসেবে যোগ দিয়েছিলেন। তবে ট্রেড ইউনিয়ন নেতা হিসেবে তাঁর মূল উত্থান ২০০১ সালে জোট সরকার ক্ষমতায় আসার পর।\r\n২০০১ সালে জোট সরকার ক্ষমতায় আসার পর তাঁর উত্থানের প্রথম পর্বটি তৈরি হয় সে সময়ের অর্থমন্ত্রী এম সাইফুর রহমানকে দেওয়া সংবর্ধনার মাধ্যমে। সাইফুর রহমান সংবর্ধনা নিয়েছেন—এই প্রচারণাই বি এম বাকিরকে সোনালী ব্যাংকের একজন ক্ষমতাধর ব্যক্তিতে পরিণত করে।\r\nব্যাংকের বাইরে তিনি ব্যাপকভাবে নজরে আসেন ২০০৫ সালে ভিকারুননিসা নূন স্কুল ও কলেজের অভিভাবক প্রতিনিধি নির্বাচনে। এই নির্বাচনে তিনি বিপুল অর্থ ব্যয় করেন। শতাধিক মাইক্রোবাস ও মোটরগাড়ি নিয়ে দিনের পর দিন প্রচার চালান। বি এম বাকির হোসেন সর্বশেষ তাঁর নিজ এলাকা নড়াইল থেকে জাতীয় সংসদ নির্বাচনে অংশ নেওয়ার চেষ্টা করেছিলেন।\r\nএ ব্যাপারে জনাব বাকিরের স্ত্রীর সঙ্গে কথা বলার চেষ্টা করা হলেও তাঁকে পাওয়া যায়নি।  \r\n জরুরি অবস্থা জারির পর ১৮ ফেব্রুয়ারি সন্দেহভাজন দুর্নীতিবাজ হিসেবে যে ৫০ জনের তালিকা প্রকাশ করা হয়, তাতে বাকিরের নামও ছিল। নিরাপত্তা বাহিনীর সদস্যরা তাঁকে ধরতে বিভিন্ন স্থানে অভিযান চালান। এ অবস্থায় ২৪ ফেব্রুয়ারি দুদক কার্যালয়ে সম্পত্তির হিসাব দিয়ে তিনি পালিয়ে যান। পরে ২৭ ফেব্রুয়ারি মালিবাগের একটি বাসা থেকে তাঁকে গ্রেপ্তার করা হয়। এরপর থেকে তিনি কারাগারেই আছেন।\r\n \r\n","status":true,"publishDate":{"$date":{"$numberLong":"1179338400000"}},"createdAt":{"$date":{"$numberLong":"1749629742198"}},"__v":{"$numberInt":"0"}}
{"_id":{"$oid":"68493b60feffa705aaa54b38"},"image":"image-1749629792817.webp","title":"পুলিশের ওপর রাজনৈতিক খবরদারি থাকছে না","description":"কামরুল হাসান  ও  শ্যামল সরকার\r\n রাজনৈতিক চাপে পুলিশ সুপার থেকে শুরু করে পুলিশের মহাপরিদর্শক (আইজি) পর্যন্ত কাউকে দুই বছরের আগে সরানো যাবে না। আইজি পদে কোনো চুক্তিভিত্তিক নিয়োগ দেওয়া যাবে না। এমনকি অবসর প্রস্ত্ততিকালীন ছুটিতে থাকাবস্থায়ও কাউকে চুক্তিভিত্তিক নিয়োগ দেওয়া যাবে না। নিয়োগ, বদলি ও পদোন্নতিতে মন্ত্রী-সাংসদ বা যেকোনো প্রভাবশালীর মৌখিক, লিখিত বা টেলিফোনের সুপারিশ ফৌজদারি অপরাধ বলে গণ্য হবে।\r\nদেড় শ বছরের পুরোনো আইন সংশোধন করে নতুন আইনে এ বিষয়গুলো অন্তভু‌র্ক্ত করা হচ্ছে। ‘পুলিশ অধ্যাদেশ-২০০৭’ এর খসড়াটি আগামী মাসে স্বরাষ্ট্র মন্ত্রণালয়ে জমা দেওয়া হবে।\r\nনতুন আইন কার্যকর হলে পুলিশের ওপর রাজনৈতিক খবরদারির সুযোগ থাকবে না। এতে চার স্তরে পুলিশের জবাবদিহিতা নিশ্চিত করা হয়েছে। নারী ও শিশুর প্রতি কী ধরনের আচরণ করতে হবে, তাও এতে থাকছে। স্বীকৃতি দেওয়া হচ্ছে কমিউনিটি পুলিশকেও। এ ছাড়া পুরো পুলিশ বাহিনীর সব ধরনের কার্যক্রম নিয়ন্ত্রণ করতে জাতীয় পুলিশ কমিশন, অভিযোগ কমিশন ও নীতিনির্ধারণী গ্রুপ গঠন করা হচ্ছে।\r\nপুলিশ সংস্কার প্রকল্পের অংশ হিসেবে পুলিশি ব্যবস্থাকে ঢেলে সাজাতে ১৮৬১ সালে প্রণীত আইনের বদলে যুগোপযোগী এ আইন তৈরির কাজ শুরু হয়েছে। জাতিসংঘ উন্নয়ন কর্মসূচি, ডিএফআইডি ও ইউরোপীয় ইউনিয়ন এ প্রকল্পে অর্থায়ন করছে। নতুন আইনের কারণে পুলিশ প্রবিধানের (পিআরবি-পুলিশ রেগুলেশন অব বেঙ্গল) কয়েকটি ধারা সংশোধন করা হবে। তবে প্রচলিত অন্য আইনগুলো বলবৎ থাকবে। সংসদ চালু না থাকায় আইনটি এখন অধ্যাদেশ আকারে জারি হবে বলে জানা গেছে।\r\n জাতীয় পুলিশ কমিশন:  নতুন আইনে সবচেয়ে গুরুত্বপূর্ণ দিক হলো জাতীয় পুলিশ কমিশন। ১১ সদস্য নিয়ে এ কমিশন হবে। পদাধিকারবলে কমিশনের প্রধান থাকবেন স্বরাষ্ট্রমন্ত্রী। সরকারি ও বিরোধী দলের চারজন সাংসদ এবং চারজন নিরপেক্ষ ব্যক্তি এতে থাকবেন। পদাধিকারবলে স্বরাষ্ট্রসচিব সদস্য ও আইজিপি সদস্যসচিবের দায়িত্ব পালন করবেন। পুলিশ কমিশনের প্রত্যেক সদস্য তিন বছর দায়িত্ব পালন করবেন। দ্বিতীয় দফায় কেউ সদস্য হতে পারবেন না।\r\nপ্রধান বিচারপতি, দুর্নীতি দমন কমিশনের চেয়ারম্যান ও মহাহিসাব নিরীক্ষককে নিয়ে গঠিত উচ্চক্ষমতাসম্পন্ন কমিটি কমিশন নিয়ন্ত্রণ করবে। পুলিশের আইজি নিয়োগ দেবে এই কমিশন। তারা আইজি নিয়োগের জন্য তিনজন পুলিশ কর্মকর্তার প্যানেল করে সরকারকে সুপারিশ করবে।\r\n অভিযোগ কমিশন:  পুলিশের জবাবদিহিতা নিশ্চিত করতে থাকছে একটি অভিযোগ কমিশন বা ‘পুলিশ কম্পপ্লেইন কমিশন’। পাঁচ সদস্যের কমিটির চেয়ারম্যান হবেন সুপ্রিম কোর্টের একজন অবসরপ্রাপ্ত বিচারপতি। সদস্য হবেন পুলিশের সাবেক আইজি কিংবা অতিরিক্ত আইজি, সুশীল সমাজের দুজন গ্রহণযোগ্য ব্যক্তি—যাঁর একজন হবেন নারী ও একজন অবসরপ্রাপ্ত সচিব অথবা অতিরিক্ত সচিব। এ কমিশন পুলিশের বিরুদ্ধে বিভিন্ন অভিযোগ গ্রহণ ও তাঁর বিরুদ্ধে আইনগত ব্যবস্থা নিতে পারবে। এ ছাড়া পুলিশ হেফাজতে মৃত্যু, ধর্ষণ, গুরুতর আঘাত বিষয়ে জাতীয় পুলিশ কমিশন, পুলিশ রেঞ্জ অথবা পুলিশ ইউনিট থেকে প্রয়োজনীয় তথ্য ও প্রমাণাদি সংগ্রহ করবে। কমিশন সাধারণ অভিযোগগুলো যথাযথ কতৃ‌র্পক্ষের কাছে পাঠাবে অথবা গুরুতর মামলাগুলোর বিষয়ে নিজেরা ব্যবস্থা নেবে। প্রয়োজনে বিচারবিভাগীয় তদন্ত করার জন্য প্রধান বিচারপতিকে অনুরোধ করবে কমিশন। সর্বোচ্চ আদালতের একজন বিচারপতি, দুদকের চেয়ারম্যান ও সরকারি কর্মকমিশনের চেয়ারম্যানকে নিয়ে গঠিত একটি কমিটি অভিযোগ কমিশন নিয়ন্ত্রণ করবে।\r\n নীতিনির্ধারণী গ্রুপ:  এ গ্রুপের প্রধান হবেন পুলিশের আইজি। পুলিশের সব সংস্থার প্রধান, মহানগর পুলিশের কমিশনার ও রেঞ্জের ডিআইজিরা থাকবেন এর সদস্য হিসেবে। পুলিশ বিভাগ নিজেদের সব কাজের সিদ্ধান্ত এ গ্রুপের মাধ্যমে নিতে পারবে। \r\n পদ পরিবর্তন:  নতুন আইনে পুলিশের নিচের স্তরের কয়েকটি পদ বিলুপ্ত করা হচ্ছে। নিচের যেসব পদ আছে তার বদলে পুলিশ কনস্টেবল, সার্জেন্ট, সহকারী পরিদর্শক ও পরিদর্শকের পদ থাকবে। অন্য সব পদ বিলুপ্ত হবে। এ ছাড়া উচ্চ পর্যায়ে ‘জ্যেষ্ঠ পুলিশ সুপার’ বলে নতুন একটি পদ করা হবে। \r\n নিয়োগ:  পুলিশ বাহিনীতে নিয়োগের দায়িত্ব পালন করবে নীতিনির্ধারণী গ্রুপ। তবে রেঞ্জের ভেতরে পুলিশ পরিদর্শক পর্যন্ত বদলির ক্ষমতা থাকবে ডিআইজিদের হাতে। রেঞ্জের বাইরে পুলিশ পরিদর্শক থেকে শুরু করে অতিরিক্ত পুলিশ সুপারদের বদলি করবে মহাপরিদর্শক। সহকারী পুলিশ পরিদর্শক পদে নিয়োগ দেবে নীতিনির্ধারণী গ্রুপ। সহকারী পুলিশ সুপারদের নিয়োগ আগের মতো সরকারি কর্মকমিশনের মাধ্যমে হবে। \r\n বদলি:  পুলিশের আইজি নীতিনির্ধারণী গ্রুপের পরামর্শে পুলিশ পরিদর্শক থেকে অতিরিক্ত পুলিশ সুপার পর্যন্ত কর্মকর্তাদের করবেন। পুলিশ সুপার থেকে অতিরিক্ত ডিআইজি পর্যন্ত কর্মকর্তাদের বদলির জন্য আইজি স্বরাষ্ট্র মন্ত্রণালয়ে প্রস্তাব পাঠাবেন। আইজির পরামর্শমতো বদলি করতে না চাইলে তার কারণ দর্শাতে হবে। তবে ডিআইজি থেকে অতিরিক্তি আইজি পর্যন্ত বদলির ক্ষমতা থাকবে পুলিশ কমিশনের হাতে।   \r\n  অন্যান্য বিষয়:  পুলিশ অধ্যাদেশ-২০০৭ এ অন্যান্য বিষয়ের মধ্যে আরও থাকছে পুলিশের জবাবদিহিতা ও দায়িত্ব, জেলা পুলিশের দায়িত্ব, প্রশিক্ষণ-গবেষণা ও উন্নয়ন, পুলিশের আচরণ ও নিয়ন্ত্রণ এবং অপরাধের শাস্তি।\r\nনতুন আইন প্রসঙ্গে জানতে চাইলে র‌্যাবের মহাপরিচালক হাসান মাহমুদ খন্দকার  প্রথম আলো কে বলেন, আধুনিক পুলিশ বাহিনী গড়তে হলে প্রচলিত পুলিশ আইনের সংস্কার করতেই হবে।\r\nপুলিশ সংস্কার প্রকল্পের পরামর্শক ও পুলিশের সাবেক আইজি এ এস এম শাহজাহান  প্রথম আলো কে বলেন, নতুন আইনের মাধ্যমে পুলিশকে রাজনৈতিক প্রভাবমুক্ত করা হবে। একই সঙ্গে বিভাগীয় পর্যায়, নির্বাহী বিভাগ, সংসদ ও বিচার বিভাগ—এই চার স্তরে পুলিশের জবাবদিহিতা থাকছে। এতে পুলিশের সাংগঠনিক কাঠামো আরও শক্তিশালী হবে। তিনি বলেন, আইন তৈরি হলেও পুলিশের বেতন বৃদ্ধি করা ও আবাসন সমস্যা দূর না হলে সমস্যা থেকেই যাবে।\r\n ২০০৫ সাল থেকে পুলিশের সংস্কার প্রকল্প শুরু হলেও এতদিন নানা জটিলতায় প্রকল্পের কাজ এগোতে পারেনি। ইতিমধ্যে প্রকল্প থেকে দেশের বিভিন্ন স্থানে ‘মডেল থানা’ করা হয়েছে। পুলিশের অতিরিক্ত মহাপরিদর্শক নববিক্রম কিশোর ত্রিপুরা এর প্রকল্প পরিচালক এবং সাবেক আইজি এ এস এম শাহজাহান এতে পরামর্শক হিসেবে কাজ করছেন। তাঁরা সংস্কারের শুরুতেই পুলিশের জন্য নতুন আইন তৈরির কাজে হাত দেন। এতে উচ্চপদস্থ পুলিশ কর্মকর্তাদের নিয়ে একটি আইন সংস্কার কমিটি গঠন করা হয়। কমিটির সদস্যরা ইতিমধ্যে ছয়টি বৈঠক করে নতুন আইনের খসড়া চূড়ান্ত করেছেন। খসড়ায় প্রচলিত পুলিশ আইনের ৪৭টি ধারার বদলে ১৭২টি ধারা সংযোজিত হচ্ছে।\r\nখসড়া কমিটির সদস্যরা জানান, নতুন আইন তৈরির ক্ষেত্রে তাঁরা ভারত ও পাকিস্তানের পুলিশ আইন বিবেচনায় রাখা হবে। এ দুটি দেশ সম্প্রতি তাদের পুলিশ আইন সংশোধন করেছে।\r\n","status":true,"publishDate":{"$date":{"$numberLong":"1179511200000"}},"createdAt":{"$date":{"$numberLong":"1749629792830"}},"__v":{"$numberInt":"0"}}
{"_id":{"$oid":"68493b94feffa705aaa54b3c"},"image":"image-1749629844669.webp","title":"খোঁজখবর ঢাকা সাভার গাজীপুরে ফালুর ১৫২ কোটি টাকার জমি","description":" সাবেক প্রধানমন্ত্রী বেগম খালেদা জিয়ার রাজনৈতিক সচিব ও সাবেক সাংসদ মোসাদ্দেক আলী ফালুর রাজধানী ঢাকা, সাভার ও গাজীপুরে নামে-বেনামে প্রায় ১২০ বিঘা জমি আছে বলে দুর্নীতি দমন কমিশন (দুদক) সুনির্দিষ্ট তথ্য-প্রমাণ পেয়েছে। দুদকের হিসাব অনুযায়ী এসব জমির বাজারমূল্য প্রায় ১৫২ কোটি টাকা। এসব সম্পদের ব্যাপারে মোসাদ্দেক আলী ফালুর স্ত্রী মাহবুবা সুলতানা দুদকের কর্মকর্তাদের কাছে স্বীকারোক্তিও দিয়েছেন। অথচ দুদকের কাছে জমা দেওয়া হিসাবে মোসাদ্দেক আলী তাঁর সম্পদের পরিমাণ ৩৪ কোটি টাকার কিছু বেশি বলে উল্লেখ করেন। \r\nদুদক ও তদন্তকারী সংস্থাগুলোর সূত্রে দাবি করা হয়েছে, জনাব ফালু যুক্তরাজ্য ও মালয়েশিয়াতেও বিনিয়োগ করেছেন। তবে এসব বিনিয়োগের কিছু আবার তাঁর স্ত্রী মাহবুবা সুলতানা ও অন্যান্য আত্মীয়ের নামে। লন্ডনে ফালুর   একটি ডিপার্টমেন্টাল স্টোর ও একটি ফ্ল্যাট সম্পর্কে প্রাথমিক তথ্য পেয়েছেন তদন্ত কর্মকর্তারা। মালয়েশিয়ায় একটি পাম অয়েল কোম্পানিতে বিনিয়োগ করেছেন তিনি। তদন্তকারী বিভিন্ন সংস্থা এসব তথ্য পেয়ে ব্যাপক অনুসন্ধান শুরু করেছে। \r\nমোসাদ্দেক আলী ফালু ১৯৯১ থেকে ১৯৯৬ সাল পর্যন্ত সাবেক প্রধানমন্ত্রী খালেদা জিয়ার একান্ত সচিব এবং পরে ২০০১ থেকে ২০০৪ সালের জুন পর্যন্ত ছিলেন তাঁর রাজনৈতিক সচিব। পরে তিনি উপনির্বাচনে অংশ নিয়ে ঢাকা-১০ আসন থেকে সাংসদ হন। অবৈধ সম্পদ রাখা ও সম্পদ বিবরণীতে তথ্য গোপন করার অভিযোগে ফালু ও তাঁর স্ত্রীর নামে দুদক এবং আয় গোপন করার অভিযোগে এনবিআর তাঁদের বিরুদ্ধে কর ফাঁকির মামলা করবে বলে জানা গেছে।\r\nজরুরি অবস্থা জারির পর সরকারের চলমান দুর্নীতিবিরোধী অভিযানে মোসাদ্দেক আলী ফালুকে সন্দেহভাজন দুর্নীতিবাজ হিসেবে তালিকাভুক্ত করা হয়। গ্রেপ্তার হওয়ার পর বর্তমানে তিনি কারাগারে। দুদকের কাছে জমা দেওয়া হিসাবে মোসাদ্দেক আলী তাঁর সম্পদের পরিমাণ ৩৪ কোটি টাকার কিছু বেশি বলে উল্লেখ করেন। \r\nকমিশনের কর্মকর্তারা তদন্তে জানতে পেরেছেন, ১৯৯৩ সালে ফালু ব্রাদারহুড এন্টারপ্রাইজ নামে একটি প্রতিষ্ঠান চালু করেন। বিএনপির প্রথম মেয়াদে ফালু সাবেক প্রধানমন্ত্রী বেগম খালেদা জিয়ার একান্ত সচিব হলেও সে মেয়াদে তাঁর ব্যবসায়িক প্রসার তেমন একটা ঘটেনি। তবে বর্তমানে তিনি ১৫টি ব্যবসায়িক প্রতিষ্ঠানের মালিক বা অংশীদার। এই ১৫টি কোম্পানিতে ২৪ লাখ ৬৫ হাজার ৭৫৯টি শেয়ারের বিপরীতে তিনি বিনিয়োগ করেছেন ২৮ কোটি ৪৫ লাখ টাকা। এসব কোম্পানির মধ্যে আছে ‘এনটিভি’, ‘আরটিভি’, ‘আমার দেশ পাবলিকেশনস্ লিমিটেড’, ‘ব্রাদারহুড এন্টারপ্রাইজ’, ‘ব্রাদারহুড সিকিউরিটিজ’, ‘বিল্ডট্রেড স্ট্রাকচার্স লিমিটেড’, ‘বিল্ডট্রেড ইঞ্জিনিয়ার্স লিমিটেড’, ‘বেল কন্সট্রাকসন’, ‘ঢাকা-সাংহাই সিরামিক্স লিমিটেড’, ‘এম বি এগ্রো প্রোডাক্টস লিমিটেড’, ‘ডায়পার লিমিটেড’ ও ‘আইএফআইসি ব্যাংক’। এসব কোম্পানির বেশির ভাগের তিনি মালিক হন বিএনপি দ্বিতীয় মেয়াদে অর্থাৎ ২০০১ সালে চারদলীয় জোট সরকার ক্ষমতায় আসার পর। এ সময় তিনি সাবেক প্রধানমন্ত্র্রী খালেদা জিয়ার রাজনৈতিক সচিব ছিলেন।\r\nদুর্নীতি দমন টাস্কফোর্সের কর্মকর্তারা জানান, জনাব ফালুর নামে শাহজাহানপুরে একটি সাততলা ও দুটি পাঁচতলা বাড়ি আছে। পুরোনো ডিওএইচএসে সাড়ে আট কাঠা জমির ওপর তাঁর ছয়তলা বাড়ি আছে, যা তাঁর স্ত্রীর নামে। এ ছাড়া ফালুর নিজের নামে রাজধানীর গুলশানে দুটি প্লটে দেড় বিঘা, তেজকুনীপাড়ায় চারটি প্লটে আড়াই বিঘা, তেজগাঁওয়ে দুটি প্লটে ১০ কাঠা, মিরপুরে চার কাঠা ও মগবাজারে তিন বিঘা জমি আছে। সাভারে তাঁর নামে আছে আরও ১০৯ বিঘা জমি। তাঁর ভাতিজার নামে আশিয়ান সিটিতে ১০ কাঠা এবং বসুন্ধরায় দুটি প্লটে মোট ১৫ কাঠা জমি আছে। গাজীপুরে তাঁর ভাগিনার নামে আছে প্রায় আড়াই বিঘা জমি। ভাতিজা ও ভাগিনার নামে থাকা এসব জমির প্রকৃত মালিক ফালু বলে দুদক কর্মকর্তারা জানান।\r\nমোসাদ্দেক আলী ফালু তাঁর সম্পদের বিবরণীতে গরুর খামার রয়েছে দাবি করলেও তা খঁুজে পাননি দুদক কর্মকর্তারা।\r\nকমিশনের তদন্তকারী কর্মকর্তা বলেন, জমির ক্রয়মূল্য, বাড়ি ভাড়া, ফ্ল্যাট ক্রয়, মৎস্য খামারে বিনিয়োগ—প্রতিটি ক্ষেত্রে জনাব ফালু ও তাঁর স্ত্রী ভুয়া হিসাব দাখিল করেছেন। ব্যবসাগুলোর বিনিয়োগের সম্পদ-উৎসের তিনি ব্যাখ্যা দিতে পারেননি। ব্যাংক ঋণের উল্লেখ থাকলেও তিনি প্রয়োজনীয় কাগজপত্র দেখাতে পারেননি। ব্যাংক ঋণ পরিশোধের উল্লেখ থাকলেও টাকার উৎস বলতে পারেননি খালেদা জিয়ার সাবেক এই রাজনৈতিক সচিব।\r\nদুর্নীতি দমন কমিশনের একজন কর্মকর্তা বলেন, মোসাদ্দেক আলীর মালিকানাধীন বিভিন্ন প্রতিষ্ঠানের কর্মকর্তাদের জিজ্ঞাসাবাদ করা হয়েছে। এর মধ্যে বেলাল আমান খান নামে একজন মহাব্যবস্থাপক (তথ্যপ্রযুক্তি) যেসব কাগজপত্র দাখিল করেছেন তার প্রায় সবই ভুয়া।\r\nতদন্তকারীদের প্রাথমিক অনুসন্ধানে বিভিন্ন দেশে মোসাদ্দেক আলী ফালুর নামে পাঁচটি ব্যাংক হিসাবের (অ্যাকাউন্ট) খোঁজ পেয়েছেন। জানা গেছে, ২০০৫ সালে জোট সরকার ক্ষমতায় থাকার সময় সৌদি আরবে তিনি একটি ব্যাংক হিসাব খোলেন। পরের বছর ২০০৬ সালে ফালু ১০ বার সৌদি আরবে যান। বিদেশে মোসাদ্দেক আলী ফালু ও তাঁর পরিবারের সদস্যদের নামে ঠিক কত টাকার সম্পদ আছে তা খঁুজে দেখছেন তদন্তকারীরা। \r\nতবে এখন পর্যন্ত দুদক ও জাতীয় রাজস্ব বোর্ডের (এনবিআর) কেন্দ্রীয় তদন্তদল দেশের ভেতরে ঘোষিত সম্পদের বাইরে ফালু ও তাঁর পরিবারের সদস্যদের নামে-বেনামে থাকা আরও ৩৬ কোটি টাকার অঘোষিত সম্পদের সন্ধান পেয়েছে। \r\nবনানীর ডিওএইচএসে ফালুর স্ত্রী মাহবুবা সুলতানার নামে থাকা ছয়তলা বাড়ির সর্বত্র দামি বিদেশি টাইলস ব্যবহার করা হয়েছে। মাহবুবা চৌধুরী দুদককে বলেন, এ বাড়ি নির্মাণে খরচ হয়েছে দুই কোটি ৭১ লাখ টাকা। এতে তিনি প্রায় চার কোটি ৪০ লাখ টাকা আয় গোপন করেন বলে দুদকের কর্মকর্তারা দাবি করেন।\r\n","status":true,"publishDate":{"$date":{"$numberLong":"1180634400000"}},"createdAt":{"$date":{"$numberLong":"1749629844687"}},"__v":{"$numberInt":"0"}}
{"_id":{"$oid":"68493bc8feffa705aaa54b40"},"image":"image-1749629896644.webp","title":"ফেঁসে গেছেন বসুন্ধরার মালিক","description":"সাব্বির হত্যা ঘটনার অজানা কাহিনী \r\nl\tবাবর ও তারেক মামলাটি ধামাচাপা দিতে তৎপর ছিলেন\r\n l\tপ্রায় এক বছরেও অভিযোগপত্র দিতে পারেনি পুলিশ\r\n l\tবান্ধবীর কারণে খুনের ঘটনা ঘটে। আসামি সানবীর বিদেশে পালিয়ে গেছেন\r\n l\tআলামত নষ্ট করা হয় শাহ আলমের পরামর্শে \r\nকামরুল হাসান\r\n বসুন্ধরা গ্রুপের টেলিযোগাযোগ শাখার পরিচালক হুমায়ুন কবির সাব্বির (৩০) হত্যাকাণ্ডের অভিযোগপত্র দুই দফা চেষ্টা করেও দিতে পারেনি পুলিশ। সাবেক স্বরাষ্ট্র প্রতিমন্ত্রী লুৎফুজ্জামান বাবর ও তারেক রহমান মামলাটি ধামাচাপা দিতে তৎপর ছিলেন। তাঁদের চাপে পুলিশ মামলার আসামিদের জিজ্ঞাসাবাদ তো দূরের কথা, তাঁদের ধারেকাছেই ঘেঁষতে পারেনি। খুনের ঘটনাটি আত্মহত্যা বলে চালিয়ে দিতে মামলা নিতে তিন দিন দেরি করা হয়।\r\nমামলার তদন্তকারী সংস্থা গোয়েন্দা পুলিশের কর্মকর্তারা জানান, মন্ত্রীর চাপ থাকলেও তাঁরা ঘটনাটি নিজেদের মতো করে তদন্ত করেন। এখন তাঁদের কাছে এ খুনের যাবতীয় তথ্য-প্রমাণ আছে। সাব্বির খুনের সঙ্গে বসুন্ধরা গ্রুপের চেয়ারম্যান আহমেদ আকবর সোবহান শাহ আলম, তাঁর ছেলে গ্রুপের ভাইস চেয়ারম্যান সাফায়েত সোবহান সানবীর, প্রতিষ্ঠানের পরিচালক শামসুদ্দিন ও সানবীরের সহযোগী খায়রুল হাসান উজ্জ্বলের জড়িত থাকার সব প্রমাণ পুলিশের হাতে আছে। তবে প্রথম দিকের তদন্তে বসুন্ধরা গ্রুপের চেয়ারম্যানের সংশ্লিষ্টতার প্রমাণ না পাওয়া গেলেও এখন নীবিড় তদন্তে সব বেরিয়ে আসছে। তদন্তকারী কর্মকর্তা গোয়েন্দা পুলিশের সহকারী পুলিশ কমিশনার আবদুর রাজ্জাক প্রথম আলোকে বলেন, তদন্ত শেষ পর্যায়ে। শিগগিরই আসামিদের বিরুদ্ধে অভিযোগপত্র দেওয়া হবে। \r\n মামলার দুই আসামি ১৬৪ ধারায় আদালতে জবানবন্দিও দিয়েছেন। আসামিদের মধ্যে সানবীর উচ্চ আদালত থেকে জামিন নিয়ে সাবেক স্বরাষ্ট্র প্রতিমন্ত্রীর সহযোগিতায় বিদেশে পালিয়ে গেছেন। অপর আসামি শামসুদ্দিন কারাগারে। উজ্জ্বলকে গ্রেপ্তারের পর চাপের মুখে তাঁর স্বীকারোক্তিমূলক জবানবন্দি রেকর্ড করতে পারেনি পুলিশ। গোয়েন্দা পুলিশের সঙ্গে র‌্যাব ও সিআইডি পুলিশও এ মামলার তদন্ত করে। \r\n সাব্বির হত্যা মামলা এখন দেশের সবচেয়ে আলোচিত মামলায় পরিণত হয়েছে। ওই মামলার অভিযোগ থেকে বসুন্ধরার চেয়ারম্যান আহমেদ আকবর সোবহান ও তাঁর ছেলে সানবীর অব্যাহতি পেতে লুৎফুজ্জামান বাবরের কাছে গিয়েছিলেন। এ সময় সাবেক প্রধানমন্ত্রী খালেদা জিয়ার সম্মতিতে বাবর ও তারেক রহমান তাঁদের কাছে ১০০ কোটি টাকা দাবি করেছিলেন। পরে ৫০ কোটি টাকায় রফা হয়। এর মধ্যে ২০ কোটি টাকা পরিশোধ করা হয় ব্যাংকের মাধ্যমে। গ্রেপ্তারের পর যৌথ জিজ্ঞাসাবাদ সেলের কাছে বাবর ওই মামলা ধামাচাপা দিতে টাকা নেওয়ার কথা স্বীকার করেন।\r\nসাব্বির কেন খুন হলেন—এ প্রশ্নের উত্তরে গোয়েন্দা পুলিশের কর্মকর্তারা বলেন, এটি ছিল পরিকল্পিত হত্যাকাণ্ড। একটি মোবাইল ফোন কোম্পানির পদস্থ এক মহিলা কর্মকর্তার সঙ্গে সম্পর্কের জের ধরে সানবীর এ খুন করেন। গোয়েন্দা পুলিশ ওই মহিলার জবানবন্দি নিয়েছে।\r\nযখন খুনের ঘটনা ঘটে: গত বছরের ৪ জুলাই রাতে খুন হন সাব্বির। পরদিন সকালে গুলশান-১-এর ১০৪ নম্বর সড়কের ৩/জি নম্বর বাসার নিচতলায় দেয়ালের পাশ থেকে পুলিশ তাঁর লাশ উদ্ধার করে। ওই অ্যাপার্টমেন্টের পাঁচতলায় পাশাপাশি দুটি ফ্ল্যাটে কেউ থাকেন না। সানবীর তাঁর লোকজন নিয়ে প্রায়ই সেখানে আড্ডা দিতে যেতেন।\r\nবসুন্ধরা গ্রুপের নির্বাহী পরিচালক শামসুদ্দিন আহমেদ ৫ জুলাই সকালে গুলশান থানা পুলিশকে ফোনে জানান, ওপর থেকে নিচে পড়ে সাব্বির মারা গেছেন। কিন্তু সুরতহাল প্রতিবেদন তৈরির সময় আঘাতের চিহ্ন দেখে পুলিশের সন্দেহ হয়। গুলশান থানায় এ নিয়ে হত্যা মামলা করতে পুলিশকে ওপর থেকে নিষেধ করা হয়। অপমৃত্যুর মামলা করা যায় কি না তা খতিয়ে দেখতে থানা পুলিশকে বলেন ঊর্ধ্বতন পুলিশ কর্মকর্তারা। পুলিশ সূত্র জানায়, তৎকালীন স্বরাষ্ট্র প্রতিমন্ত্রীর নির্দেশেই প্রথমে আত্মহত্যার মামলা করার জন্য বলা হয়েছিল। তবে মহানগর ও গোয়েন্দা পুলিশ কর্মকর্তারা এতে রাজি হননি। তাঁরা প্রতিমন্ত্রীকে বুঝিয়ে শেষ পর্যন্ত এটিকে হত্যা মামলা হিসেবে দায়ের করেন। এসব করতে গিয়ে তিন দিন পেরিয়ে যায়। ৭ জুলাই গুলশান থানায় ‘অজ্ঞাত আসামি’র হাতে সাব্বির খুন হয়েছেন উল্লেখ করে পুলিশ একটি হত্যা মামলা করে। মামলার বাদী করা হয় সাব্বিরের ভগ্নিপতি এ এস এম আসিফকে।\r\nমামলায় উল্লেখ করা হয়, অবিবাহিত সাব্বির গুলশান ৬৬ নম্বর সড়কের ১৮ নম্বর বাড়িতে এ/৫ নম্বর ফ্ল্যাটে থাকতেন। ঘটনার দিন রাতে সাব্বির বিশ্বকাপ ফুটবল খেলা দেখছিলেন। এরপর গাড়ি নিয়ে আসা এক ব্যক্তি মোবাইলে ফোন করে সাব্বিরকে ডেকে নিয়ে যান। সকালে ফোনে খবর পেয়ে আসিফ ঘটনাস্থলে গিয়ে সাব্বিরের লাশ দেখতে পান।\r\nগোয়েন্দা পুলিশের একজন কর্মকর্তা জানান, সাবেক স্বরাষ্ট্র প্রতিমন্ত্রী এ মামলাটির ব্যাপারে প্রতিদিন খোঁজ নিতেন। তদন্তে কী হচ্ছে, কে কোথায় যাচ্ছে—এ ব্যাপারে সব তথ্য তিনি জানতে চাইতেন। গোয়েন্দা পুলিশ মামলাটির যাবতীয় তথ্য-প্রমাণ পাওয়ার পর প্রতিমন্ত্রীকে জানালে তিনি সবাইকে চুপ থাকতে বলেন। এর পর থেকে মামলাটি ওই অবস্থায় পড়ে থাকে।\r\n নেপথ্যে:  সাব্বিরের বাড়ি চট্টগ্রামের পাঁচলাইশ থানার ১২/এ কাঁঠালগঞ্জে। তাঁর বাবার নাম মো. আবুল হাশেম। তিন ভাই দুই বোনের মধ্যে তিনি দ্বিতীয়। মেধাবী সাব্বির বসুন্ধরায় চাকরি নিয়ে টেলিযোগাযোগ শাখার দায়িত্ব পান। এ জন্য বিদেশ থেকে প্রশিক্ষণ নিয়ে এলেও সরকারি অনুমোদন না পাওয়ায় প্রকল্পটি বন্ধ হয়ে যায়।\r\nগোয়েন্দা পুলিশের কর্মকর্তারা জানান, বসুন্ধরার ভাইস চেয়ারম্যান সানবীর ওই প্রকল্পটি দেখাশোনা করতেন। এ সুবাদে সাব্বিরের সঙ্গে তাঁর ভালো সম্পর্ক হয়। খুনের কিছু দিন আগে সানবীর তাঁর বিদেশি স্ত্রী রেখে মোবাইল ফোন কোম্পানির এক মহিলার দিকে ঝঁুকে পড়েন। গুলশান এলাকায় তাঁদের বিভিন্ন ফ্ল্যাটে ওই বান্ধবীকে নিয়ে যেতেন তিনি। এদিকে সানবীর কিছু দিন বিদেশে থাকার কারণে তাঁর বান্ধবীর সঙ্গে সাব্বিরের ঘনিষ্ঠতা বেড়ে যায়। একপর্যায়ে মেয়েটি সাব্বিরের দিকে ঝুঁকে পড়েন। এ নিয়ে সানবীরের সঙ্গে সাব্বিরের কয়েক দফা কথাকাটাকাটি হয়। পুলিশের ধারণা, এরপরই খুনের পরিকল্পনা করা হয়। তবে টেলিযোগাযোগ প্রকল্প বন্ধ হওয়া ও সাব্বিরের কাছে দেওয়া একটি গাড়ি নষ্ট করে ফেলার কারণেও সানবীর বিরক্ত ছিলেন বলে পুলিশ জানতে পেরেছে।\r\n কী ঘটেছিল:  ৪ জুলাই বিকেলে সানবীর তাঁর গুলশানের বাসায় সাব্বিরকে ডেকে আনেন। এ সময় সানবীরের সার্বক্ষণিক সহযোগী খায়রুল হাসান উজ্জ্বল তাঁর সঙ্গে ছিলেন। বিকেলে সানবীরের বাসার নিচতলার বারে বসে সবাই মদ পান করেন। এক ফাঁকে সানবীর নিচতলা থেকে ওপরে উঠে গেলে সাব্বির তাঁর বাসায় চলে যান। পুলিশ জানতে পারে, রাতে সাব্বির নিজের বাসায় চলে যাওয়ার পর উজ্জ্বল তাঁকে ফোন করে তৈরি থাকতে বলেন। সানবীরের একটি বাড়িতে তাঁরা একসঙ্গে আড্ডা দিতে যাবেন বলে জানান। এর কিছুক্ষণ পরে সানবীর ও উজ্জ্বল এসে সাব্বিরকে নিয়ে গুলশানের ১০৪ নম্বর রোডের বাড়িতে চলে যান। ওই অ্যাপার্টমেন্টে কেউ থাকে না।\r\n রাতে সেখানে মদ্যপানের একপর্যায়ে সানবীর সাব্বিরকে গালিগালাজ শুরু করেন। এর একপর্যায়ে মদের খালি বোতল দিয়ে তিনি সাব্বিরের মাথায় আঘাত করেন। সাব্বির উল্টো সানবীরকে আঘাত করার চেষ্টা করলে উজ্জ্বল তাঁকে চেপে ধরেন। এরপর সানবীর আরেকবার আঘাত করতেই সাব্বির নিস্তেজ হয়ে যান।\r\nএরপর সানবীর তাঁর বাবা আহমেদ আকবর সোবহানকে ফোন করেন। তিনি শামসুদ্দিন নামে বসুন্ধরার একজন পরিচালককে সেখানে পাঠান। এরপর তাঁরা মিলে ওই ফ্ল্যাটের মেঝে, সোফা ও পর্দা থেকে রক্তের দাগ মুছে ফেলেন। তাঁরা সবাই মিলে লাশ টেনে লিফটে করে নামিয়ে নিচে দেয়ালের পাশে ফেলে রাখেন; যাতে সন্দেহ করা হয়, সাব্বির বারান্দা থেকে পড়ে মারা গেছেন। এর আগে পাঁচতলা থেকে একটি পানীয়ের ক্যান নিচে ফেলে দেখা যায় সেটি কোথায় পড়েছে। সেভাবে পাঁচতলার বারান্দা বরাবর নিচে লাশটি রাখা হয়।   সকালে এভাবেই পুলিশ লাশ উদ্ধার করে। ওই কাজে সহায়তা করেন ফ্ল্যাটের দুই দারোয়ান নূরে আলম ও হুমায়ুন। ঘটনার পর থেকে তাঁরা পলাতক।\r\n  যেভাবে ঘটনা ফাঁস হলো:  প্রথম দিকে নানা বাধার কারণে তদন্ত এগোচ্ছিল না। এ সময় গোয়েন্দা পুলিশের যুগ্ম কমিশনার শহিদুল ইসলাম ও সহকারী পুলিশ কমিশনার আবদুর রাজ্জাক নানা কৌশলে সাব্বির ও সানবীর যেখানে যেখানে ফোন করেছেন তার তালিকা জোগাড় করেন। প্রথমে জিজ্ঞাসাবাদ করেন ফোন কোম্পানিতে কর্মরত সেই মহিলাকে। তিনি পুলিশের কাছে সবকিছু স্বীকার করেন। এরপর গ্রেপ্তার করা হয় রাত্রি ও পাপিয়া নামের দুই তরুণীকে। তাঁরা বিভিন্ন সময় সানবীরদের সঙ্গে আড্ডা দিতেন। খুনের ঘটনা স্বীকার করার পর পুলিশ ওই দুই তরুণীর জবানবন্দি ১৬৪ ধারায় রেকর্ড করে। গত বছরের ৮ আগস্ট আরেক আসামি উজ্জ্বলকে গ্রেপ্তার করা হয়। উজ্জ্বল খুনের ঘটনা অকপটে স্বীকার করে। ঘটনা ধামাচাপা দিতে কী পরিকল্পনা করা হয়েছিল, তা পুলিশের কাছে প্রকাশ করে। উজ্জ্বল পুলিশকে জানায়, ওই দিন রাতে বসুন্ধরার মালিক বিষয়টি নিয়ে খুবই উদ্বিগ্ন ছিলেন। তিনি বারবার টেলিফোনে খোঁজখবর করছিলেন ও প্রয়োজনীয় নির্দেশ দিচ্ছিলেন। জিজ্ঞাসাবাদের পর উজ্জ্বলের জবানবন্দি ১৬৪ ধারায় রেকর্ড করার জন্য পুলিশ প্রস্ত্ততি নেয়। কিন্তু আদালতে নেওয়ার একপর্যায়ে হঠাৎ করে ওপরের নির্দেশে তা বন্ধ করে দেওয়া হয়। পুলিশ জানায়, ওই সময় বসুন্ধরার পরিচালক শামসুদ্দিনকে গ্রেপ্তার তো দূরের কথা, জিজ্ঞাসাবাদই করতে পারেনি তারা। জরুরি অবস্থা জারির পর ৩০ এপ্রিল তাঁকে গ্রেপ্তার করা হয়। তিনি এখন কারাগারে। আর সানবীর উচ্চ আদালত থেকে আগাম জামিন নিয়ে বিদেশে চলে গেছেন।\r\nগোয়েন্দা পুলিশের সহকারী কমিশনার আবদুর রাজ্জাক বলেন, এ মামলার অভিযোগপত্র দেওয়ার মতো সব তথ্য-প্রমাণ তাঁদের হাতে আছে। তদন্তও শেষ পর্যায়ে। তদন্তের সঙ্গে জড়িত গোয়েন্দা পুলিশের তৎকালীন যুগ্ম কমিশনার শহিদুল ইসলাম  প্রথম আলো কে বলেন, এটি দিবালোকের মতো পরিষ্কার।\r\n","status":true,"publishDate":{"$date":{"$numberLong":"1180893600000"}},"createdAt":{"$date":{"$numberLong":"1749629896659"}},"__v":{"$numberInt":"0"}}
{"_id":{"$oid":"68493bf5feffa705aaa54b44"},"image":"image-1749629941080.webp","title":"সাইফুরের ছেলে ও জামাতা চোরাচালানের সঙ্গে জড়িত","description":"বিএনপির শীর্ষস্থানীয় নেতা ও সাবেক অর্থমন্ত্রী সাইফুর রহমানের ছেলে শফিউর রহমান বাবু ও জামাতা আমের সিদ্দিকী চোরাচালানের সঙ্গে জড়িত বলে সুনির্দিষ্ট প্রমাণ পেয়েছে পুলিশের অপরাধ তদন্ত বিভাগ—সিআইডি। মতিঝিল থানায় দায়ের করা একটি চোরাচালানের মামলা তদন্ত করতে সিআইডি এ তথ্য পায়। র‌্যাবও তদন্ত করে একই তথ্য পেয়েছে। \r\n সিআইডি কর্মকর্তারা এখন শফিউর রহমান বাবু ও আমের সিদ্দিকীকে খুঁজছেন। কিন্তু আত্মগোপন করে থাকায় তাঁদের ধরা সম্ভব হচ্ছে না বলে ওই কর্মকর্তারা জানান। প্রসঙ্গত সাইফুর রহমানের বড় ছেলে নাছের রহমানকে দুর্নীতির অভিযোগে ইতিমধ্যে গ্রেপ্তার করেছে যৌথ বাহিনী। নাছের বর্তমানে কারাগারে আটক আছেন।\r\nসিআইডির কর্মকর্তারা জানান, তাঁরা এ পর্যন্ত যেসব তথ্য পেয়েছেন তাতে দেখা গেছে, ২০০৫ সালের জানুয়ারি থেকে ২০০৬-এর আগস্ট পর্যন্ত অর্থমন্ত্রীর ছেলে ও জামাতার প্রতিষ্ঠান আমদানি করা ২৩ কনটেইনার পণ্য ছাড় করে। সিআইডির দাবি,   এর   প্রতিটি চালানেই চোরাই পণ্য ছিল। শুল্ক কর্মকর্তাদের সঙ্গে যোগসাজশে আমদানি করা এসব পণ্য কোনো রকম বাধা ছাড়াই কমলাপুর আইসিডি থেকে খালাস করা হয়।\r\nকমলাপুর আইসিডির কয়েকজন সিঅ্যান্ডএফ (ক্লিয়ারিং অ্যান্ড ফরোয়ার্ডিং) এজেন্ট বলেন, সাইফুর রহমানের ছেলের প্রতিষ্ঠানের চোরাই পণ্য আনার বিষয়টি প্রায় সবাই জানত। কিন্তু কাস্টম কর্মকর্তারা ভয়ে মুখ খুলতেন না। সিঅ্যান্ডএফ এজেন্টদের সংগঠনের যুগ্ম সাধারণ সম্পাদক আলহাজ লোকমান হাকিম বলেন, চোরাই পণ্য ধরা পড়ার পর থেকে এলিন করপোরেশন ও সাব গ্লোবাল ট্রেডের কাজকর্ম বন্ধ আছে। উল্লেখ্য, কাস্টম বিভাগ ছিল অর্থমন্ত্রী সাইফুর রহমানের অধীনে।\r\nএ ব্যাপারে জানতে সাইফুর রহমানের ছেলে বাবুর সঙ্গে যোগাযোগের চেষ্টা করেও তাঁকে পাওয়া যায়নি। তবে যৌথ বাহিনীর সূত্র জানায়, বাবুকে ধরতে তাঁরা সাইফুর রহমানের গুলশানের বাড়িতে অভিযান চালান। সাইফুর রহমানের জামাতা আমের সিদ্দিকীর সঙ্গে কয়েক দফা যোগাযোগের চেষ্টা করা হলে তিনি কথা বলতে রাজি হননি।\r\nসিআইডির কর্মকর্তারা জানান, গত বছরের আগস্টে মতিঝিল থানায় একটি চোরাচালানের ঘটনা নিয়ে এ মামলা হয়। মামলার তদন্তে বেরিয়ে আসে, শফিউর রহমান বাবু ও আমের সিদ্দিকীর সিঅ্যান্ডএফ প্রতিষ্ঠান পুরো ঘটনার সঙ্গে জড়িত। কিন্তু সেই সময় বিএনপি-নেতৃত্বাধীন চারদলীয় জোট সরকার ক্ষমতায় থাকায় এবং সাইফুর রহমান ওই সরকারের অর্থমন্ত্রী হওয়ায় তাঁদের বিরুদ্ধে কোনো অভিযোগ আনা সম্ভব হয়নি। সাইফুর রহমানের ছেলের প্রতিষ্ঠানের কর্মচারী আমজাদ হোসেনকে অভিযুক্ত করা হলেও তিনি আগাম জামিন নেন। তদন্তের এক পর্যায়ে পুলিশ সিঅ্যান্ডএফ প্রতিষ্ঠানের কর্মচারী জসিম উদ্দিনকে আটক করে। তিনি পরে জামিনে মুক্তি পান।\r\nতদন্ত শেষে সিআইডি কর্মকর্তারা নিশ্চিত হয়েছেন, এসব চোরাচালানের সঙ্গে সাইফুর রহমানের ছেলে ও জামাতা জড়িত। তবে তাঁদের পক্ষে সবকিছু করেছেন তাঁদের প্রতিষ্ঠানের কর্মচারী আমজাদ হোসেন। মামলার তদন্তকারী কর্মকর্তা সিআইডির পরিদর্শক শংকর নারায়ণ পালও জানিয়েছেন, তিনি তদন্ত প্রায় শেষ করে ফেলেছেন।\r\nএর আগে রিমান্ডে থাকা অবস্থায় জিজ্ঞাসাবাদে সাবেক স্বরাষ্ট্র প্রতিমন্ত্রী লুৎফুজ্জামান বাবর জানান, সাবেক অর্থমন্ত্রীর ছেলে শফিউর রহমান বাবু কনটেইনারভর্তি সিগারেট চোরাচালানে জড়িত ছিলেন। বাবুর একটি চালান কমলাপুর আইসিডিতে ধরা পড়ে। সিগারেটের চোরাচালান ধরা পড়ার ঘটনার তদন্ত করেন সিআইডির তৎকালীন বিশেষ পুলিশ সুপার ইব্রাহিম ফাতেমী ও র‌্যাবের মেজর ওয়াসিউর রহমান চৌধুরী। ওই দুই কর্মকর্তা এ ঘটনার সত্যতা পাওয়ার কথা  প্রথম আলো র কাছে স্বীকার করেন। নাম প্রকাশ না করার শর্তে সিআইডির এক কর্মকর্তা বলেন, অর্থমন্ত্রীর ছেলে হওয়ার কারণে ওই সময় পুলিশ কোনো ব্যবস্থা নিতে পারেনি। তবে এ বিষয়টি তৎকালীন স্বরাষ্ট্র প্রতিমন্ত্রীকে জানানো হয়েছিল।\r\nসিআইডির কর্মকর্তারা জানান, গত বছরের ৩ আগস্ট সুরভী এন্টারপ্রাইজ নামের একটি প্রতিষ্ঠানের এক কোটি টাকার চোরাই সিগারেট কমলাপুর আইসিডি থেকে দুর্নীতি দমন কমিশনের কর্মকর্তারা আটক করেন। স্পর্শ বাতি (টাচ ল্যাম্প) আমদানির ঘোষণা দিয়ে এই সিগারেট আনা হয়।   চোরাই পণ্য আমদানির ঘটনায় শুল্ক কর্মকর্তারা মতিঝিল থানায় একটি মামলা দায়ের করেন। মতিঝিল থানা পুলিশের পর সিআইডি এ মামলার তদন্ত শুরু করে। বর্তমানে সিআইডির পরিদর্শক শংকর নারায়ণ পাল মামলার তদন্ত করছেন।\r\nসূত্র জানায়, এ চালান ধরা পড়ার পরপরই কমলাপুর থেকে আরও কয়েকটি চালান আটক করা হয়। শুল্ক কর্মকর্তারা জানান, সব কটি চালানে পুরান ঢাকার মকিম কাটরার দুটি ঠিকানা (৩০ ও ৩৯ মকিম কাটরা) ব্যবহার করা হয়। গতকাল বুধবার সেখানে গিয়ে দেখা যায়, কাচের বোতলের পাইকারি বাজারের ঠিকানা এটি। সেখানে সুরভী ইন্টারন্যাশনাল নামে   কোনো ব্যবসাপ্রতিষ্ঠানের কার্যালয় নেই। এসব পণ্য আমদানির জন্য রূপালী ব্যাংক জনসন রোড শাখায় ঋণপত্র (এলসি) খোলা হয়। এর ব্যাংক গ্যারান্টর ছিলেন কায়সারুল হক রবিন নামে পুরান ঢাকার এক ব্যবসায়ী। \r\n খোঁজ নিয়ে জানা যায়, ধরা পড়া চোরাই পণ্যের আমদানিকারক হিসেবে মফিজুল হক নামে এক ব্যক্তির নাম উল্লেখ করা হয়। কিন্তু কাগজপত্রে তাঁর যে ঠিকানা পাওয়া যায় তাও সঠিক নয় বলে জানা গেছে।\r\nকনটেইনারভর্তি সিগারেট আটকের ঘটনা উল্লেখ করে সিআইডির এক কর্মকর্তা জানান, ওই চালানটি গত বছরের ১৮ জুলাই কমলাপুরে আসে। এরপর ২৪ জুলাই আমদানিকারকের অনুমোদিত সিঅ্যান্ডএফ প্রতিষ্ঠান হিসেবে সাব গ্লোবাল ট্রেড পণ্যটি ছাড় করাতে কাগজপত্র জমা দেয়। কিন্তু সকালে কাগজপত্র জমা দেওয়ার পর দুপুরে ওই প্রতিষ্ঠানের পক্ষ থেকে কাস্টম কর্মকর্তাদের জানানো হয়, তাঁরা পণ্য ছাড় করাবেন না। এরপর ৩ আগস্ট পিএসআই (প্রাক-জাহাজীকরণ পরীক্ষা) কোম্পানির কর্মকর্তাদের উপস্থিতিতে দুদকের কর্মকর্তারা কনটেইনার খুলে এসব মিথ্যা ঘোষণা দেওয়া পণ্য উদ্ধার করেন।\r\nসিআইডি কর্মকর্তারা বলেন, তাঁরা নিশ্চিত হন এ পণ্যের আমদানিকারকের সব ঠিকানাই ভুয়া। সবকিছু নিয়ন্ত্রণ করে সিঅ্যান্ডএফ প্রতিষ্ঠান। সিঅ্যান্ডএফ প্রতিষ্ঠানটির কার্যালয়ের ঠিকানা দেওয়া হয়েছে ৩৩ কাজী নজরুল ইসলাম এভিনিউ। গতকাল সেখানে গিয়ে এই নামে কোনো প্রতিষ্ঠানের অস্তিত্ব পাওয়া যায়নি।\r\nসিআইডির অনুসন্ধানে বেরিয়ে আসে, কনটেইনার ধরা পড়ার পর প্রতিষ্ঠানটি তিনবার তাদের ঠিকানা বদল করে। সর্বশেষ কোথায় আছে তা কেউ জানে না। তবে প্রথম দিকে গ্রেপ্তারের অভিযান শুরু হলে ব্যাংক জামিনদার কায়সারুল হক রবিন ও আমজাদ হোসেন উচ্চ আদালত থেকে আগাম জামিন নেন।\r\nসিআইডির কর্মকর্তারা আরও জানান, আগে মকিম কাটরার ওই ঠিকানা ব্যবহার করে ২০০৫ সালের জানুয়ারি থেকে এ চক্রটি ২৩ কনটেইনার পণ্য আমদানি করে। তবে এসব পণ্য আমদানির ক্ষেত্রে ভিন্ন ভিন্ন কোম্পানির কাগজপত্র ব্যবহার করা হয়। তবে সব পণ্য খালাস করে সাব গ্লোবাল ট্রেড নামের একটি সিঅ্যান্ডএফ প্রতিষ্ঠান। সাব গ্লোবাল ট্রেডের মালিক আমজাদ হোসেন সাইফুর রহমানের ছেলে শফিউর রহমান বাবু ও তাঁর ভগ্নিপতি আমের সিদ্দিকীর প্রতিষ্ঠান এলিন করপোরেশনের কর্মচারী। আমজাদ হোসেনের আগে খোরশেদ আলম নামের একজন এসব ব্যবসা দেখাশোনা করতেন বলে জানা গেছে।\r\n \r\n","status":true,"publishDate":{"$date":{"$numberLong":"1182535200000"}},"createdAt":{"$date":{"$numberLong":"1749629941142"}},"__v":{"$numberInt":"0"}}
{"_id":{"$oid":"68493c31feffa705aaa54b48"},"image":"image-1749630001178.webp","title":"গিরিধারী লালের সহযোগী হুন্ডি চক্রের নেতা সেই নসরত আলী গ্রেপ্তার ","description":"গিরিধারী লালের সহযোগী হুন্ডি চক্রের নেতা সেই নসরত আলী গ্রেপ্তার \r\n*\tহুন্ডি ব্যবসায়ী চক্রের বাংলাদেশ কার্যক্রমের মূল দায়িত্বে নসরত আলী\r\n*\tবাংলাদেশ ব্যাংকের তদন্তে শত শত কোটি টাকা হুন্ডির তথ্য উদ্ঘাটন\r\n*\tগিরিধারী লাল মোদির হয়ে ৯ কোটি টাকা হুন্ডি করার অভিযোগ \r\nকামরুল হাসান \r\nহুন্ডি চক্রের নেতা নসরত আলী অবশেষে ধরা পড়েছেন। নব্বইয়ের দশক থেকে দীর্ঘ সময় ধরে এই নসরত আলী হুন্ডি চক্র পরিচালনা করে এসেছেন দাপটের সঙ্গে। বাংলাদেশ ব্যাংক তদন্ত করে শত শত কোটি টাকা হুন্ডির প্রমাণ পেলেও তাঁকে কখনো ধরা যায়নি। এমনকি জাতীয় রাজস্ব বোর্ড (এনবিআর) তাঁর বিরুদ্ধে আয়কর ফাঁকির মামলা করলেও তিনি ছিলেন ধরাছোঁয়ার বাইরে। \r\nসেই নসরত আলীকে গত মঙ্গলবার পুলিশের অপরাধ তদন্ত বিভাগ—সিআইডি পল্টন এলাকা থেকে গ্রেপ্তার করেছে। প্রথমে প্রায় নয় কোটি টাকা পাচারের ঘটনায় উত্তরা গ্রুপের স্বত্বাধিকারী গিরিধারী লাল মোদির সহযোগী হিসেবে তাঁকে গ্রেপ্তার করা হয়। কিন্তু এখন জিজ্ঞাসাবাদে বেরিয়ে আসছে যে নসরত আলী নিজেই হুন্ডি চক্রের মূল নেতা। নসরত আলীর সঙ্গে তাঁর সহযোগী মনিরুজ্জামানকেও গ্রেপ্তার করে সিআইডি পুলিশ। তাঁরা এখনো রিমান্ডে আছেন। \r\nগিরিধারী লাল মোদি বর্তমানে পলাতক। সরকারের সন্দেহভাজন দুর্নীতিবাজদের তালিকায় থাকা গিরিধারী লাল মোদিকে ধরার জন্যও যৌথ বাহিনী বিভিন্ন স্থানে অভিযান চালিয়েছে। টাস্কফোর্সও তাঁর বিরুদ্ধে তদন্ত করছে।\r\n১৯৯৯ সালের ১ নভেম্বর  প্রথম আলো তে প্রকাশিত হয়েছিল ‘হুন্ডি: বিভিন্ন ব্যাংকে শত শত কোটি টাকা লেনদেন/ কে এই নসরত আলী’ শিরোনামে একটি সংবাদ। এ সময় বাংলাদেশ ব্যাংকের তদন্তেও শত শত কোটি টাকার হুন্ডি চক্রের নেতা হিসেবে নসরত আলীর নাম বেরিয়ে এসেছিল। সংবাদ প্রকাশ হওয়ার পর নসরত আলী সপরিবারে সিঙ্গাপুরে চলে গিয়েছিলেন। মূলত নসরত আলী ছিলেন সিঙ্গাপুরভিত্তিক শক্তিশালী হুন্ডি ব্যবসায়ী চক্রের বাংলাদেশ কার্যক্রমের মূল দায়িত্বে। এই সিঙ্গাপুরের মূল ব্যক্তি ছিলেন তাঁরই আত্মীয় (স্ত্রীর বড় ভাই) মুন্সি বদিউজ্জামান।\r\nজানা গেছে, এই নসরত আলী একসময় রাষ্ট্রায়ত্ত জনতা ব্যাংকে চাকরি করতেন। আন্দোলন করতে গিয়ে ১৯৮১ সালে আরও অনেকের সঙ্গে তাঁরও চাকরি চলে যায়। তারপর থেকেই শুরু হয় তাঁর নতুন জীবন। একসময় তাঁর এল এস মানি এক্সচেঞ্জার নামে একটি বিদেশি মুদ্রা বিনিময়ের ব্যবসা ছিল। এর আড়ালেই চলত হুন্ডি ব্যবসা। বাংলাদেশ ব্যাংক পরে তার অনুমোদন বাতিল করে দেয়। বাংলাদেশ ব্যাংকের তদন্তে আরও বেরিয়ে এসেছিল যে, বেসরকারি ব্যাংকের একটি শাখাতেই তিন বছরে ৩০০ কোটি টাকার লেনদেন হয়েছে। \r\nগ্রেপ্তার হওয়ার পর নসরত আলী সিআইডির কাছেও স্বীকার করেছেন, সিঙ্গাপুরে অবস্থানরত মুন্সি বদিউজ্জামানের সহযোগিতায় গিরিধারী লাল মোদির আট কোটি ৭৫ লাখ টাকা একটি বিদেশি ব্যাংকের মাধ্যমে পাচার করেছেন। এই মামলার তদারককারী কর্মকর্তা সিআইডির সহকারী পুলিশ সুপার আরমান আলী  প্রথম আলো কে বলেন, তাঁরা মাত্র একটি ঘটনা তদন্ত করছেন। কিন্তু গিরিধারী লাল মোদি ও তাঁর সহযোগীরা এভাবে হাজার হাজার কোটি টাকা বিদেশে পাচার করেছেন। \r\nতদন্তকারী কর্মকর্তারা জানান, ’৯৯-এর ১৯ সেপ্টেম্বর ঢাকার আমেরিকান এক্সপ্রেস ব্যাংকে সন্তোষ বিশ্বাস নামের এক যুবককে আটক করা হয়। ওই যুবক মার্কিন দূতাবাসের ‘ডিসবার্সিং’ কর্মকর্তার হিসাব নম্বরে (হিসাব নম্বর- ৭২৪১০০০৩২) নয় লাখ ৯৩ হাজার টাকা জমা দিতে এসেছিলেন। ব্যাংক কর্মকর্তারা তাঁকে আটক করে ঢাকার মার্কিন দূতাবাসকে জানালে দূতাবাসের পক্ষ থেকে তাঁকে পুলিশের হাতে তুলে দেওয়া হয়। রিমান্ডে ও কারাগারের ভেতরে গোয়েন্দা কর্মকর্তাদের জিজ্ঞাসাবাদে যশোরের চাল ব্যবসায়ী চিত্তরঞ্জন মজুমদারের কর্মচারী সন্তোষ জানান, মালিকের নির্দেশ অনুযায়ী তিনি ঢাকায় বিশ্বজিৎ সাহা মিঠু ও অসীম সাহা নামে দুজনের অধীনে কাজ করতেন এবং তাঁদের সঙ্গে সম্পর্ক ছিল গিরিধারী লাল মোদির কর্মচারী কিষাণ ও আবদুর রহমানের। \r\nসন্তোষ জিজ্ঞাসাবাদে আরও জানান, সিঙ্গাপুরে বসবাসরত মুন্সি বদিউজ্জামান বিপুল পরিমাণ হুন্ডির টাকা জমা নিতেন এবং বিশ্বজিৎ সাহা মিঠু, অসীম সাহা, কিষাণ ও আবদুর রহমান প্রতিদিন বিভিন্ন ব্যাংকের হিসাবে সমপরিমাণ অর্থ পে-অর্ডার করে জমা দিতেন। আবার কখনো তাঁরা হাতে হাতেও নগদ টাকা পৌঁছে দিয়ে আসতেন।\r\nসিআইডির কর্মকর্তারা জানান, এ ঘটনাটি প্রথমে মার্কিন দূতাবাসের অনুরোধে পুলিশের বিশেষ শাখার পরিদর্শক মুন্সি রুহুল কুদ্দুস তদন্ত করেন। তদন্তে জানা যায় গিরিধারী লাল মোদির পক্ষ থেকে মার্কিন ডিসবার্সিং কর্মকর্তার ব্যাংক হিসাবে আট কোটি ৭৫ লাখ ১২ হাজার টাকা জমা করা হয়। এর মধ্যে ১০টি পে-অর্ডারের মাধ্যমে জমা হয় পাঁচ কোটি ২৯ লাখ ৯৯ হাজার টাকা এবং বাকি অর্থ উত্তরা ব্যাংক করপোরেট শাখা থেকে নগদ উত্তোলন করে জমা করা হয়। পে-অর্ডারগুলো করা হয়েছিল ইউনাইটেড কমার্শিয়াল ব্যাংকের ইসলামপুর শাখা থেকে।\r\nপুলিশ কর্মকর্তারা বলেন, ডিসবার্সিং কর্মকর্তার হিসাবে যে অর্থ জমা করা হয়েছিল, সেটা ছিল একটি সাহাঘ্য সংস্থার দেওয়া অনুদান। বিদেশি মুদ্রায় পাওয়া এই অনুদানের অর্থই হুন্ডি করা হয়। অর্থাৎ এই অর্থ দেশে না এনে বাংলাদেশি মুদ্রায় সমপরিমাণ অর্থ ওই কর্মকর্তার হিসাবে জমা রাখা হয়। সে সময় ডিসবার্সিং কর্মকর্তা ছিলেন জিল থমসন, তিনি থাইল্যান্ডে বসে দাপ্তরিক কাজ করতেন বলে বিশেষ শাখার প্রতিবেদনে উল্লেখ করা হয়। তাঁর বর্তমান অবস্থান জানা যায়নি। \r\nসিআইডির কর্মকর্তারা জানান, তদন্তের সময় সন্দেহজনদের মোবাইল ফোনের কল তালিকা সংগ্রহ করে দেখ গেছে, সিঙ্গাপুরে বহুবার ফোন করে সেখানকার হুন্ডি ব্যবসায়ী মুন্সি বদিউজ্জামানের সঙ্গে যোগাযোগ করা হয়েছে এবং গিরিধারী লাল মোদিও কলকাতায় বিভিন্ন ব্যক্তির সঙ্গে যোগাযোগ করেছেন। পুলিশ এসব ঘটনা তদন্তে কলকাতা পুলিশ ও সিঙ্গাপুর পুলিশের সহযোগিতা নেয়। \r\n২০০২ সালের ১৯ আগস্ট মতিঝিল থানায় গিরিধারী লাল মোদি, তাঁর সহযোগী ও ব্যাংক কর্মকর্তাসহ ১৫ জনকে আসামি করে একটি মামলা করা হয়। আসামিদের মধ্যে নয়জনই জামিনে মুক্তি পাওয়ার পর পলাতক। তাঁদের মধ্যে গ্রেপ্তার করা হয় নসরত আলী ও মনিরুজ্জামানকে। সিআইডির সহকারী পুলিশ সুপার আরমান আলী জানান, এ দুজনকে গ্রেপ্তারের পর তদন্ত অনেক দূর এগিয়ে গেল। এতে গিরিধারী ও তাঁর সাঙ্গপাঙ্গদের বিরুদ্ধে অভিযোগপত্র দেওয়া সহজ হবে। এঁদের গ্রেপ্তারের জন্য পুলিশকে তিন বছর অপেক্ষা করতে হয়েছে বলেও তিনি জানান। \r\n","status":true,"publishDate":{"$date":{"$numberLong":"1183917600000"}},"createdAt":{"$date":{"$numberLong":"1749630001192"}},"__v":{"$numberInt":"0"}}
{"_id":{"$oid":"68493c61feffa705aaa54b4c"},"image":"image-1749630049159.webp","title":"ব্রিটেনে হেরোইন পাচার আসামিদের মৃত্যুদণ্ড না হলে তদন্তে সহায়তা করবে যুক্তরাজ্য ","description":"৭৫ কেজি হেরোইন পাচারের মামলা। অভিযুক্ত বিডি ফুড মালিকসহ সবাই জামিনে \r\nকামরুল হাসান\r\n লন্ডনে ৭৫ কেজি হেরোইন পাচারের মামলায় আসামিদের ‘মৃত্যুদণ্ড’ দেওয়া যাবে না—এমন নিশ্চয়তা দিলে তদন্তে সহায়তা করবে যুক্তরাজ্য সরকার। যুক্তরাজ্যের স্বরাষ্ট্র মন্ত্রণালয় থেকে এ রকম শর্ত দিয়ে চিঠি পাঠানো হয়েছে বাংলাদেশের স্বরাষ্ট্র মন্ত্রণালয়ের কাছে।\r\nসংশ্লিষ্ট একজন দায়িত্বশীল কর্মকর্তা  প্রথম আলো কে বলেন, প্রচলিত আইনে এ ধরনের প্রতিশ্রুতি দেওয়ার কোনো সুযোগ সরকারের নেই। বিষয়টি সুরাহা করতে তাঁরা যুক্তরাজ্য হাইকমিশনের সঙ্গে কথা বলার উদ্যোগ নিয়েছেন। পুলিশের মহাপরিদর্শক নূর মোহাম্মদ পুরো মামলা নিয়ে যুক্তরাজ্যের হাইকমিশনার আনোয়ার চৌধুরীর সঙ্গে কথা বলেছেন। \r\nহেরোইন পাচারের মামলার তদন্তকারী সংস্থা সিআইডির অতিরিক্ত মহাপরিদর্শক ফনীভূষণ চৌধুরী  প্রথম আলো কে বলেন, বিডি ফুডের মালিকসহ অন্যদের বিরুদ্ধে হেরোইন পাচারে জড়িত থাকার যাবতীয় তথ্য-প্রমাণ তাঁদের হাতে রয়েছে। কিন্তু আলামত জব্দ করা ও ঘটনাস্থল পরিদর্শন নিয়ে জটিলতার কারণে অভিযোগপত্র দিতে পারছেন না। আলামত ছাড়া অভিযোগপত্র দিলে মামলা টিকবে না। \r\nএদিকে হেরোইন পাচারের মামলায় এ পর্যন্ত গ্রেপ্তারকৃত বিডি ফুডের মালিক বদরুদ্দোজা মোমিনসহ সবাই জামিনে ছাড়া পেয়েছেন। এ মামলায় চার আসামি ১৬৪ ধারায় স্বীকারোক্তিমূলক জবানবন্দি দিয়েছেন। সিআইডির পরিদর্শক মোবারক হোসেন খান বর্তমানে মামলা তদন্ত করছেন। \r\nসূত্র জানায়, লন্ডনে শাকসবজি ও টাইলসের আড়ালে ৭৫ কেজি হেরোইন পাচারের ঘটনায় দায়েরকৃত দুটি মামলায় (একটি মতিঝিল, অন্যটি সূত্রাপুর থানায়) এ পর্যন্ত আটজনকে গ্রেপ্তার করা হয়। এঁরা হলেন: বিডি ফুডের চেয়ারম্যান বদরুদ্দোজা মোমিন, কর্মচারী নাজমুল হায়দার বুলবুল, ব্যবস্থাপক আবুবকর সিদ্দিক মিঠু, ব্যবস্থাপক মাইনুদ্দিন, তাঁদের সহযোগী বিমানের কার্গো শ্রমিক মোখলেছুর রহমান নয়ন, অভিযুক্ত আরেক কোম্পানি গ্রীন হ্যাভেনের মালিক আবুল বাশার ওরফে সেলিম, তাঁর সহযোগী কাজী জাফর রেজা ও দেলোয়ার হোসেন।\r\nএঁদের মধ্যে বিডি ফুডের ব্যবস্থাপক মাইনুদ্দিন, কর্মচারী নাজমুল হায়দার বুলবুল, বিমানের কার্গো শ্রমিক নয়ন ও গ্রীন হ্যাভেনের অংশীদার কাজী জাফর রেজা আদালতে ১৬৪ ধারায় জবানবন্দি দেন। এঁদের জবানবন্দিতে স্পষ্টভাবে প্রকাশ পেয়েছে, হেরোইন পাচারের সঙ্গে বিডি ফুডের মালিকসহ গ্রেপ্তারকৃতরা সবাই জড়িত ছিলেন।\r\nবিডি ফুডের চেয়ারম্যান বদরুদ্দোজা মোমিনকে গত বছরের ১৪ মে রাতে গ্রেপ্তার করে কয়েক দফা রিমান্ডে নিয়ে জিজ্ঞাসাবাদ করে সিআইডি পুলিশ। এ জিজ্ঞাসাবাদের ভিত্তিতে তদন্তকারী সংস্থা সিআইডির বিশেষ পুলিশ সুপার (বর্তমানে ঢাকা জেলা পুলিশ সুপার) ইব্রাহিম ফাতেমী স্বরাষ্ট্র মন্ত্রণালয়ে দেওয়া একটি প্রতিবেদনে উল্লেখ করেন, বিডি ফুডের মালিকসহ অন্যরা হেরোইন পাচারের সঙ্গে জড়িত বলে তাঁরা পর্যাপ্ত তথ্য-প্রমাণ পেয়েছেন। প্রতিবেদনে তিনি জানান, বিডি ফুডের সাবেক কর্মকর্তা নাজমুল হায়দার বুলবুল গত বছরের ১৪ মে আদালতে স্বীকারোক্তিমূলক জবানবন্দিতে জানান, লন্ডনে বাংলাদেশি দুজন ক্রেতা আছেন, যাঁদের কাছে হেরোইন পাচারের জন্য বিডি ফুডকে তাঁরা নিয়মিত টাকা দিতেন। বিমানের কার্গো শ্রমিক নয়ন আদালতে দেওয়া স্বীকারোক্তিতে জানান, বিডি ফুডের একজন ঊর্ধ্বতন কর্মকর্তার নির্দেশে ঢাকার শাপলা চত্বর ও উত্তরার মাসকট প্লাজা থেকে আরেক আসামি বুলবুল নিজে হেরোইন সংগ্রহ করতেন। এ ছাড়া বিডি ফুডের কর্মচারী নাজমুল হায়দার বুলবুল ও ব্যবস্থাপক মাইনুদ্দিন তাঁদের স্বীকারোক্তিতে জানান, বদরুদ্দোজা মোমিনের পরিকল্পনা ও যোগসাজশে হেরোইন পাচার করা হতো।\r\nসিআইডির কর্মকর্তা জানান, এসব তথ্য-প্রমাণ পাওয়ার পর সিআইডির পক্ষ থেকে মামলার আলামত সংগ্রহ ও ঘটনাস্থল পরিদর্শনের জন্য যুক্তরাজ্য সরকারের অনুমতির জন্য গত বছরের ১৯ জুলাই স্বরাষ্ট্র মন্ত্রণালয়ে চিঠি পাঠানো হয়। এরপর গত ২০ মার্চ যুক্তরাজ্য সরকারের স্বরাষ্ট্র মন্ত্রণালয় থেকে একটি চিঠি দিয়ে বলা হয়, ‘আসামিরা দোষী সাব্যস্ত হলে তাঁদের মৃত্যুদণ্ড দেওয়া যাবে না—এমন নিশ্চয়তা দিলে তদন্তে সহায়তা দেওয়া হবে।’\r\n যুক্তরাজ্যে প্রচলিত আইন থেকে মৃত্যুদণ্ড রহিত করায় এ ধরনের শর্ত দেওয়া হয়েছে বলে জানা যায়। সূত্র জানায়, যুক্তরাজ্য সরকারকে জানিয়ে দেওয়া হয়েছে, দেশের প্রচলিত আইনে এ ধরনের প্রতিশ্রুতি দেওয়া সরকারের পক্ষে সম্ভব নয়।\r\nসিআইডির কর্মকর্তারা জানান, হেরোইন পাচারের আসামি এখানে গ্রেপ্তার হলেও এ মামলার ঘটনাস্থল যুক্তরাজ্যে। হেরোইন উদ্ধার করাও হয়েছে সেখানে। সিআইডি কেবল যুক্তরাজ্য সরকারের অনুরোধের ভিত্তিতেই মামলা তদন্ত করছে। কিন্তু মামলার আলামত ও ঘটনাস্থল—কোনো কিছুই তাঁরা দেখেননি বা জানেন না। এ অবস্থায় মামলার অভিযোগপত্র দেওয়া কঠিন হবে।\r\nসিআইডির একজন কর্মকর্তা জানান, ঘটনাস্থল পরিদর্শন করতে না দেওয়া হলেও উদ্ধারকৃত হেরোইনের নমুনা, রাসায়নিক পরীক্ষার প্রতিবেদন ও জব্দ তালিকাসহ মামলার ক্ষেত্রে জরুরি নথিপত্র যুক্তরাজ্য সরকারকে সরবরাহ করতে হবে। প্রয়োজনে যুক্তরাজ্যের সংশ্লিষ্ট কর্মকর্তাকে আদালতে সাক্ষ্য দিতে হতে পারে। না হলে এ মামলার আসামিদের বিরুদ্ধে কোনো অভিযোগপত্র দেওয়া যাবে না বলে জানান তিনি।\r\nএ প্রসঙ্গে জানতে চাইলে পুলিশের আইজি নূর মোহাম্মদ বলেন, ‘বিষয়টি নিয়ে উচ্চপর্যায়ে কথা বলা হচ্ছে। আশা করছি, দ্রুত একটি সমাধান হবে।’ \r\n","status":true,"publishDate":{"$date":{"$numberLong":"1186336800000"}},"createdAt":{"$date":{"$numberLong":"1749630049173"}},"__v":{"$numberInt":"0"}}
{"_id":{"$oid":"68493c9efeffa705aaa54b50"},"image":"image-1749630110848.webp","title":"চলতি দায়িত্বে চলছে পুলিশ","description":" পুলিশ বাহিনীতে সহকারী পুলিশ সুপার (এএসপি) থেকে মহাপরিদর্শক (আইজি) পর্যন্ত পদের সংখ্যা এক হাজার ৫৩৫টি। এর মধ্যে ৪১২টি পদই খালি। এ জন্য প্রধান এই আইনশৃঙ্খলা রক্ষাকারী বাহিনী এখন চলছে ‘চলতি দায়িত্বে’ থাকা কর্মকর্তাদের দিয়ে।\r\nজানা যায়, পুলিশের নীতিনির্ধারণী বেশির ভাগ পদে স্থায়ী কর্মকর্তা নেই। চলতি দায়িত্বের কর্মকর্তাদের সিদ্ধান্ত গ্রহণে সীমাবদ্ধতা থাকায় প্রশাসনিক জটিলতা তৈরি হচ্ছে।\r\nতবে পুলিশ সদর দপ্তর সূত্র বলেছে, পুলিশ একাডেমিতে বর্তমানে ১৯৩ জন কর্মকর্তা প্রশিক্ষণ নিচ্ছেন। তাঁরা যোগ দেওয়ার পর পরিস্থিতি কিছুটা স্বাভাবিক হতে পারে। এর পরও পুলিশের মধ্যম সারিতে সংকট ঘুচলেও শীর্ষস্থানীয় পর্যায়ে তা থেকেই যাচ্ছে। \r\n সূত্র জানায়, মহাপরিদর্শকের পরই পুলিশ বাহিনীর সব গুরুত্বপূর্ণ কাজ করেন অতিরিক্ত মহাপরিদর্শকেরা (এআইজি)। বাহিনীতে এ পদের সংখ্যা নয়টি। কিন্তু বর্তমানে অতিরিক্ত মহাপরিদর্শক আছেন মাত্র তিনজন। তাঁদের মধ্যে হাসান মাহমুদ খন্দকার র‌্যাবের মহাপরিচালক হিসেবে কাজ করছেন। নাইম আহমেদ ঢাকা মহানগর পুলিশের কমিশনারের দায়িত্বে আছেন। নববিক্রম কিশোর ত্রিপুরা পুলিশ সদর দপ্তরের একমাত্র অতিরিক্ত মহাপরিদর্শক। তিনি একই সঙ্গে জাতিসংঘ উন্নয়ন কর্মসূচির (ইউএনডিপি) অর্থায়নে পরিচালিত ‘পুলিশ সংস্কার প্রকল্পের’ পরিচালকের দায়িত্ব পালন করছেন।\r\nএর আগে অতিরিক্ত মহাপরিদর্শক চৌধুরী কামরুল আহসান, মিজানুর রহমান, খোদা বখ্স চৌধুরী, বজলুর রহমান ও শামসুল ইসলামকে ওএসডি করা হয়েছে। ওই পাঁচ কর্মকর্তার পদে চারজন উপ-মহাপরির্দশককে অতিরিক্ত মহাপরিদর্শকের চলতি দায়িত্বে দেওয়া হয়েছে। এসবি, সিআইডির মতো গুরুত্বপূর্ণ সংস্থায় এখন স্থায়ী কর্মকর্তা নেই।\r\nসূত্র জানায়, সাম্প্রতিক সময়ে ঘন ঘন আইজিপি পদে রদবদল এবং শীর্ষস্থানীয় কর্মকর্তাদের ভারপ্রাপ্ত কর্মকর্তা (ওএসডি) করে রাখার কারণেই এ শূন্যতা তৈরি হয়েছে। একজন কর্মকর্তা একাধিক দায়িত্ব পালন করায় সব কাজ সুষ্ঠুভাবে করতে পারছেন না।\r\nজানা গেছে, পুলিশ বাহিনীতে উপ-মহাপরিদর্শক (ডিআইজি) পদ আছে ২৬টি। এর মধ্যে পাঁচটিই খালি। দুই ডিআইজিকে কিছু দিন আগে ওএসডি করা হয়েছে। এখন অতিরিক্ত উপ-মহাপরিদর্শককে দিয়ে কাজ চালানো হচ্ছে। এঁদের মধ্যে চট্টগ্রাম মহানগর পুলিশের কমিশনার আছেন চলতি দায়িত্বে, অন্যদের মধ্যে রাজশাহী মহানগর ও খুলনা মহানগরের কমিশনার এবং পুলিশ একাডেমির অধ্যক্ষ আছেন ভারপ্রাপ্ত দায়িত্বে।\r\nপুলিশ কর্মকর্তারা জানান, উপ-মহাপরিদর্শকের পদে অতিরিক্ত উপ-মহাপরিদর্শকদের চলতি দায়িত্বে দেওয়ার কারণে পুলিশ সুপারদের অতিরিক্ত উপ-মহাপরিদর্শকের দায়িত্ব দেওয়া হচ্ছে। এসব করতে গিয়ে তৈরি হচ্ছে প্রশাসনিক জটিলতা।\r\nপুলিশ সদর দপ্তরের একটি সূত্র জানায়, অতিরিক্ত মহাপরিদর্শকেরা তাঁদের নিজ নিজ বিভাগে সব ধরনের সিদ্ধান্ত নিয়ে থাকেন। কিন্তু ওই পদে চলতি দায়িত্বে থাকা কর্মকর্তারা এ ধরনের সিদ্ধান্ত নিতে পারেন না। নাম প্রকাশে অনিচ্ছুক একজন পুলিশ কর্মকর্তা জানান, পুলিশ পরিদর্শকদের বিরুদ্ধে ১৫৩টি বিভাগীয় মামলা তদন্তাধীন আছে। অতিরিক্ত মহাপরিদর্শকেরাই কেবল এসব মামলা সম্পর্কে সিদ্ধান্ত নিতে পারেন। স্থায়ী কর্মকর্তা না থাকায় মামলার ওই জট আর কমছে না। ওই কর্মকর্তা আরও বলেন, এখন অবস্থা এমন হয়েছে যে উত্তরা থেকে র‌্যাবের মহাপরিচালক এসে পুলিশ সদর দপ্তরে একটি ডেস্কের দায়িত্ব পালন করছেন। কোনো কর্মকর্তা ছুটিতে থাকলে এ ধরনের সমস্যা আরও প্রকট হচ্ছে।\r\nপুলিশের মহাপরিদর্শক (আইজিপি) নূর মোহাম্মদ এ কথা স্বীকার করে বলেন, প্রয়োজনীয় লোকবল না থাকায় অনেক কাজই সুষ্ঠুভাবে ও সময়মতো হচ্ছে না।\r\n","status":true,"publishDate":{"$date":{"$numberLong":"1186682400000"}},"createdAt":{"$date":{"$numberLong":"1749630110862"}},"__v":{"$numberInt":"0"}}
{"_id":{"$oid":"68493cdafeffa705aaa54b54"},"image":"image-1749630170167.webp","title":"সারা দেশে ১৫৪টি মামলার মধ্যে বিচার হয়েছে মাত্র ১৬টির","description":"আজ ১৭ আগস্ট। দুই বছর আগে এই দিনে ‘আল্লাহর আইন কায়েমের’ দাবি জানিয়ে প্রচারপত্রসহ দেশের ৬৩টি জেলায় একযোগে প্রায় ৫০০ বোমা হামলা করে জামাআতুল মুজাহিদীন বাংলাদেশ (জেএমবি)।\r\nভয়াবহ সব বোমা হামলা মামলার বিচার দ্রুত সম্পন্ন করা হবে বলে ঘোষণা দেওয়া হলেও এ ঘটনায় দায়ের করা ২৭টি মামলার এখনো তদন্ত শেষ হয়নি। ১২৭টি মামলার অভিযোগপত্র দেওয়া হলেও এত দিনে বিচার শেষ হয়েছে মাত্র ১৬টির। জেএমবির শীর্ষস্থানীয় নেতা শায়খ আবদুর রহমানসহ ছয় জঙ্গি নেতার ফাঁসি কার্যকর হওয়ার পর এসব মামলার বিচার প্রক্রিয়া ধীর গতিতে এগোচ্ছে বলে পুলিশ কর্মকর্তারা মনে করেন।\r\nপুলিশের অপরাধ তদন্ত বিভাগের (সিআইডি) দেওয়া তথ্য অনুযায়ী, ১৭ আগস্ট বোমা হামলার ঘটনায় ১৫৪টি মামলায় গ্রেপ্তারের সংখ্যা ৪৫৬। এর মধ্যে ১০৪টি মামলার আসামিদের বিরুদ্ধে ক্রোকি পরোয়ানা জারি করা হয়। দেশব্যাপী বোমা হামলার ঘটনায় গ্রেপ্তার হওয়া জঙ্গিদের টাস্কফোর্স ফর ইন্টারোগেশনে (টিএফআই) জিজ্ঞাসাবাদ করা হয়।\r\nসিআইডি সূত্র জানায়, ১৭ আগস্ট রাজধানী ও এর আশপাশের বিভিন্ন স্থানে বোমা হামলার ঘটনায় ৪৫টি মামলা হয়। ১৪টি মামলায় এখনো অভিযোগপত্র দেওয়া হয়নি। ৩০টি মামলায় অভিযোগপত্র দেওয়ার পর এখন ঢাকার বিভিন্ন আদালতে বিচার শুরু হয়েছে। এর মধ্যে পূর্ব বাসাবোর দুটি ও মগবাজারের একটি মামলার বিচার শেষ হয়েছে।\r\n১৭ আগস্ট সিলেট অঞ্চলে ১২টি স্থানে বোমা বিস্ফোরণ ঘটনায় দায়ের করা ২৬টি মামলার মধ্যে ১২টির তদন্ত এখনো শেষ হয়নি। সেখানে একটি মামলার বিচার শেষ হয়েছে।\r\nখুলনা অঞ্চলে ২৫টি মামলার মধ্যে ২৪টির তদন্ত শেষ হয়েছে। বিচার শেষ হয়েছে মাত্র একটির। বরিশাল অঞ্চলে ১৯টি মামলার মধ্যে তিনটি এবং রাজশাহী অঞ্চলের ১৯টির মধ্যে মাত্র পাঁচটির বিচার শেষ হয়েছে।\r\nএই দুই বছরে এ ধরনের মামলার তদন্তে অগ্রগতি সম্পর্কে জানতে চাইলে সিআইডির অতিরিক্ত মহাপরিদর্শক ফণিভূষণ চৌধুরী  প্রথম আলো কে বলেন, জঙ্গিদের বিরুদ্ধে দায়ের করা মামলাগুলোর অগ্রগতি সন্তোষজনক। মামলাগুলো ভালোভাবে যাচাই-বাছাই করার কারণে তদন্তে কিছুটা দেরি হয়। তবে প্রতিটি মামলায় অপরাধীদের সাজা হচ্ছে বলে তিনি জানান।\r\nস্বরাষ্ট্র মন্ত্রণালয় সূত্র জানায়, ১৭ আগস্ট ও তার পরের সব বোমা হামলার মামলা তদারকির জন্য স্বরাষ্ট্র মন্ত্রণালয়ের সচিবের নেতৃত্বে একটি কমিটি গঠন করা হয়। জেলা পর্যায়ে মামলা তদারকির জন্য জেলা প্রশাসককে সভাপতি করে পুলিশ সুপার, অতিরিক্ত জেলা ম্যাজিস্ট্রেট ও সরকারি কৌঁসুলিকে নিয়েও কমিটি গঠন করা হয়। এসব কমিটি তাদের প্রতিমাসের সভায় মামলাগুলোর অগ্রগতি নিয়ে আলোচনা করে।\r\n","status":true,"publishDate":{"$date":{"$numberLong":"1187287200000"}},"createdAt":{"$date":{"$numberLong":"1749630170227"}},"__v":{"$numberInt":"0"}}
{"_id":{"$oid":"68493d2bfeffa705aaa54b58"},"image":"image-1749630251050.webp","title":"ঢেলে সাজিয়ে যুগোপযোগী করা হচ্ছে পুলিশের প্রশিক্ষণ","description":"গ্রামের এক চিকিৎসকের কাছে নিয়ে গিয়েছিলেন রাজশাহীর চারঘাটের থানাপাড়ার গৃহবধূ জমিলা। পরীক্ষা-নিরীক্ষার নাম করে অসাধু চিকিৎসক তাঁর সঙ্গে অনৈতিক আচরণ করার চেষ্টা করেন। তিনি এ অভিযোগ নিয়ে যান পুলিশের কাছে। কিন্তু ওই চিকিৎসকের বিরুদ্ধে দরিদ্র গৃহবধূর এ অভিযোগ আমলে নেইনি পুলিশ। শিক্ষার্থী পুলিশ সদস্যদের কাছে এ নিয়ে আক্ষেপ করলেন জমিলা। লেখাপড়া না জানা গ্রাম্য বধূ শিক্ষার্থীদের স্মরণ করিয়ে দিলেন, ‘আইনের চোখে কিন্তু সবাই সমান।’ শুনে মাথা নাড়লেন শিক্ষার্থীরা।\r\nপুলিশের কাছে সাধারণ মানুষের প্রত্যাশা কী, হাতে-কলমে সে শিক্ষা নিতে বিসিএস (পুলিশ) ক্যাডারে নিয়োগ পাওয়া শিক্ষার্থীরা দলবেঁধে যাচ্ছেন গ্রামে গ্রামে। সাধারণ মানুষের সঙ্গে কথা বলে জানছেন পুলিশ সম্পর্কে তাদের মনোভাবের কথা। কয়েক দিন আগে জমিলাও পড়েছিলেন পুলিশ একাডেমি সারদার এ রকম একটি শিক্ষার্থীদলের সামনে। জমিলার কাছে শিক্ষার্থী পুলিশ সদস্যদের প্রশ্ন ছিল, পুলিশ জনগণের বন্ধু কি না?\r\n পুলিশের প্রশিক্ষণব্যবস্থা এখন পুরোপুরি ঢেলে সাজানো হয়েছে। মান্ধাতা আমলের প্রশিক্ষণের বদলে দেওয়া হচ্ছে যুগোপযোগী প্রশিক্ষণ। জাতিসংঘ উন্নয়ন কর্মসূচির অর্থায়নে পরিচালিত পুলিশ সংস্কার প্রকল্পেও পুলিশের আধুনিক প্রশিক্ষণের ব্যাপারে নানা পরিকল্পনা হাতে নেওয়া হয়েছে।\r\nদেশের একমাত্র পুলিশ একাডেমিতে এখন প্রতিবছর গড়ে দেড় হাজার পুলিশ সদস্য শিক্ষা নিচ্ছেন। এখন প্রশিক্ষণে আছেন ১৯৩ জন সহকারী পুলিশ সুপার, এক হাজার ২০০ এসআই ও ৫০০ কনস্টেবল। কিছু দিনের মধ্যে তাঁরা পুলিশ বাহিনীর নিয়মিত সদস্যদের সঙ্গে যুক্ত হবেন।\r\nপুলিশ একাডেমির কর্মকর্তারা জানান, পুলিশের প্রশিক্ষণ চলছে ১৮৬১ সালের তৈরি করা নির্দেশিকা (ম্যানুয়েল) দিয়ে। মাঝে বিভিন্ন সময় প্রশিক্ষণের সঙ্গে নতুন কিছু বিষয় যুক্ত হলেও যুগোপযোগী প্রশিক্ষণব্যবস্থা কখনো গড়ে ওঠেনি। এত দিন পুলিশ প্রশিক্ষণের একটি গুরুত্বপূর্ণ দিক ছিল ঘোড়ায় চড়া শেখা। পুলিশ একাডেমিতে বর্তমানে ৫৮টি ঘোড়া আছে। এর মধ্যে চারদলীয় জোট সরকারের আমলে কেনা হয় ৫০টি নতুন ঘোড়া। মজার ব্যাপার হলো, ঘোড়ায় চড়া শেখানো হলেও গাড়ি চালানো প্রশিক্ষণের কোনো ব্যবস্থা ছিল না একাডেমিতে। বর্তমানে সেখানে জাতিসংঘ মানের গাড়ি চালানোর প্রশিক্ষণ দেওয়া হচ্ছে।\r\nএকাডেমির অধ্যক্ষ মোখলেছুর রহমান জানালেন, পুলিশের এএসআই থেকে সহকারী পুলিশ সুপার পর্যন্ত সবাই একাডেমি থেকে গাড়ি চালানো শেখার পর বিআরটিএর লাইসেন্স নিয়ে বের হবেন। বিআরটিএর কর্মকর্তারা একাডেমিতে এসেই তাঁদের পরীক্ষা নেবেন। গাড়ি চালানো শেখানোর জন্য সেখানে আছে ভিডিও পর্দা। এই পর্দার সাহাঘ্যে সিটে বসেই দুর্ঘটনা রোধ ও দুর্গম রাস্তায় গাড়ি চালানো শেখা যায়।\r\nআসামি গ্রেপ্তারের পর হ্যান্ডকাফ লাগানো, তল্লাশি, টহল, অপরাধ চিহ্ন সংগ্রহ, ঘটনাস্থল সংরক্ষণ, উত্তেজিত জনতাকে থামানো, দাঙ্গা দমনের কৌশল—এমন কোনো কিছুই আগে থেকে শেখানো হতো না। চাকরিতে যোগ দেওয়ার পর পুলিশ সদস্যরা নিজেদের মতো করে এসব শিখে নিতেন। পুলিশ একাডেমির একজন প্রশিক্ষক বললেন, মিছিল-সমাবেশে পুলিশ লাঠিপেটা করে। কিন্তু তারা এ ব্যাপারে কখনো কোনো প্রশিক্ষণ পায় না। দেখা যায়, উত্তেজিত জনতা পুলিশের দিকে ইটপাটকেল নিক্ষেপ করছে, এর জবাবে পুলিশও ঢিল ছুড়ে মারছে। এতে জনতার বেআইনি কাজ পুলিশ করে বসে। ওই কর্মকর্তা বলেন, সঠিক প্রশিক্ষণ না থাকায় এ ঘটনা ঘটে। এ কারণে পুলিশের নিয়মিত প্রশিক্ষণের সঙ্গে এবার এসব যুক্ত করা হয়েছে। কী করে দাঙ্গা দমন করতে হয় এখন তার প্রশিক্ষণ পাচ্ছেন পুলিশ সদস্যরা। ওই কর্মকর্তা আরও বলেন, একাডেমিতে পুলিশ বাহিনীর সদস্যরা যাতে অস্ত্রের ব্যবহার আরও ভালো করে বুঝতে পারেন সে কারণে নতুন একটি চাঁদমারি বাঁট (গুলি চালানো শেখানোর মাঠ) করা হয়েছে। পাশাপাশি মানবাধিকারসংক্রান্ত শিক্ষা তো আছেই।\r\nপুলিশ একাডেমির অধ্যক্ষ মোখলেছুর রহমান বলেন, এ ধরনের আধুনিক প্রশিক্ষণের মাধ্যমে পুলিশ আর সাধারণ মানুষের পারস্পরিক সম্পর্ক-আস্থা তৈরি হবে। তা ছাড়া আইনের শাসন সুরক্ষায় পরিবর্তিত সমাজব্যবস্থার সঙ্গে সংগতি রেখে প্রশিক্ষণের মাধ্যমে পুলিশ বাহিনীকেও পরিবর্তনের সঙ্গে খাপ খাওয়াতে হবে। তিনি বলেন, কর্মক্ষেত্রে এসব পুলিশ সদস্যরা মানুষের নিরাপত্তার বিষয়টি সবচেয়ে গুরুত্বের সঙ্গে বিবেচনা করবেন।\r\n","status":true,"publishDate":{"$date":{"$numberLong":"1188064800000"}},"createdAt":{"$date":{"$numberLong":"1749630251110"}},"__v":{"$numberInt":"0"}}
{"_id":{"$oid":"68493ddafeffa705aaa54b5c"},"image":"image-1749630426068.webp","title":"যুক্তরাষ্ট্র পুলিশে  সহস্র বাংলাদেশি ","description":"মূ ল  র চ না \r\nবিশ্বের অন্যতম ক্ষমতাধর দেশ যুক্তরাষ্ট্রের পুলিশ বিভাগের সঙ্গে বাংলাদেশের পুলিশের তুলনা হয়তো বোকামি। কিন্তু আপনি জানেন কি, খোদ যুক্তরাষ্ট্র পুলিশের বিভিন্ন বিভাগে কর্মরত আছেন সহস্রাধিক বাংলাদেশি? এসব বাংলাদেশি আমেরিকান পুলিশ সদস্য কৃতিত্বের স্বাক্ষর রেখে চলেছেন নিজ নিজ কর্মক্ষেত্রে। বিস্তারিত জানাচ্ছেন  কামরুল হাসান \r\nযুক্তরাষ্ট্র পুলিশে \r\nসহস্র বাংলাদেশি \r\nনিউইয়র্ক ট্রাফিক বিভাগের বাংলাদেশি বংশোদ্ভূত পুলিশ সদস্য খান শওকত একটি চিঠি দিয়েছিলেন ঢাকায় পুলিশ সদর দপ্তরে। যুক্তরাষ্ট্রের ট্রাফিক ব্যবস্থাপনায় অবদান রাখার অভিজ্ঞতা তিনি কাজে লাগাতে চান নিজের দেশে। যুক্তরাষ্ট্র পুলিশ কতৃ‌র্পক্ষের গুডবুকে থাকা এ পুলিশ সদস্যের আগ্রহের বিষয়টি আমলে নেয়নি বাংলাদেশ পুলিশ। তাঁকে জানানো হয়েছে, ‘যদি দেশের সেবা করতে চান, তবে ট্রাফিকবিষয়ক কোনো ঠিকাদারি কোম্পানিতে যোগদান করুন।’ \r\nহতাশ ও বিস্মিত এ প্রবাসী মানুষটি অনেক আবেদন-নিবেদন ও যুক্তি দেখিয়েও ব্যর্থ হন এবং একপর্যায়ে নীরব হয়ে যান। কিন্তু হাল ছাড়েননি তিনি, ফের যোগাযোগ শুরু করেছেন। পুলিশ সদর দপ্তরে পাঠানো সেই চিঠির সূত্র ধরেই খান শওকতের সঙ্গে যোগাযোগের সূত্রপাত। \r\nফোন ও ইন্টারনেটে কয়েক দফা যোগাযোগের পর তাঁর কথা থেকেই বেরিয়ে আসে যুক্তরাষ্ট্র পুলিশে কর্মরত আরও বহু বাংলাদেশির কথা। খান শওকতের মতো আরও হাজারখানেক বাংলাদেশি এখন যুক্তরাষ্ট্র পুলিশের বিভিন্ন বিভাগে নিয়মিত চাকরি করছেন, যাঁদের মধ্যে নিউইয়র্ক শহরের যানবাহন নিয়ন্ত্রণের দায়িত্বেই আছেন ৫৪০ জন। এই বিভাগে কর্মরত বাংলাদেশিদের মধ্যে আছেন বেশ কয়েকজন নারীও। যুক্তরাষ্ট্রের পুলিশ বাহিনীতে কর্মরত এসব বাংলাদেশির ভাবমূর্তি নিজ নিজ কর্মক্ষেত্রে বেশ উজ্জ্বল। এসব বাঙালি নিজেদের মেধা, কর্মদক্ষতা ও যোগ্যতার অবদান রেখে চলেছেন বিশ্বের অন্যতম ক্ষমতাধর দেশের সুশৃঙ্খল পুলিশ বাহিনীতে। \r\nআমাদের আগ্রহের বিষয়টি জানতে পেরে যুক্তরাষ্ট্রের পুলিশ বাহিনীর সদস্য খান শওকত ই-মেইল মারফত লিখিত প্রশ্নের উত্তর দেন নিউইয়র্ক থেকে। খান শওকত জানান, বাংলাদেশের এই সোনার ছেলেরা জন্মভূমির জন্য কিছু একটা করতে চান। বিদেশ-বিভুঁইয়ে এসেও এঁদের মন পড়ে থাকে স্বদেশে। তাই দেশের পুলিশ বাহিনীর সংস্কার, আইনশৃঙ্খলা ও ট্রাফিক-ব্যবস্থার আধুনিকায়ন নিয়ে নানান ভাবনা তাঁদের। \r\nতিনি জানান, যুক্তরাষ্ট্রের যেকোনো নাগরিক বা স্থায়ীভাবে বসবাসের অনুমতিপ্রাপ্ত (গ্রিন কার্ডধারী) লোকজন  যুক্তরাষ্ট্রের কলেজ থেকে ৬০টি ক্রেডিট অর্জন করলেই পুলিশ বিভাগে যোগ দিতে পারেন। তবে কিছু কিছু পদের জন্য প্রার্থীকে স্থায়ী নাগরিক হতে হয়। এ জন্য তাঁকে কঠিন পরীক্ষায় উত্তীর্ণ হতে হয়। যুক্তরাষ্ট্রের পুলিশ বাহিনীতে নিয়মিত পুলিশের পাশাপাশি আছে কয়েক ধরনের অবৈতনিক পুলিশ। যেমন—সহায়ক (অক্সিলারি) পুলিশ কর্মকর্তা, কমিউনিটি পুলিশ, স্বেচ্ছাসেবী (ভলান্টিয়ার) পুলিশ ও এলাকাভিত্তিক পর্যবেক্ষণকারী (ব্লক ওয়াচার)। এঁরা পুলিশ বিভাগের হয়ে বিভিন্ন কাজ করেন এবং অপরাধের তথ্য দ্রুত পুলিশকে জানান। এ পদে বেতন না থাকলেও পরে সরকারি চাকরিতে এ অভিজ্ঞতাকে গুরুত্ব দেওয়া হয়। স্বেচ্ছাসেবীরা সরকারি জায়গায় গাড়ি পার্কিংয়ের সুযোগ পান। তবে পুলিশে যোগদানের পর তাঁকে আইন প্রয়োগে খুব সতর্ক হতে হয়, যেন আইনের প্রতি কারও শ্রদ্ধা নষ্ট না হয়। যুক্তরাষ্ট্রের  পুলিশে কোনোভাবেই অপরাধীদের যোগ দেওয়ার সুযোগ নেই। পুলিশ বাহিনীর মনোনীত ব্যক্তি যে দেশেরই বাসিন্দা হন না কেন, তাঁর শেষ ১০ বছরের রেকর্ড পর্যালোচনার পরই তাঁকে চাকরির জন্য আবেদনের সুযোগ দেওয়া হয়। \r\n\r\n উৎকোচ প্রসঙ্গ\r\n খান শওকত বলেন, ঘুষ নিয়ে পার পেয়ে যাওয়াটা যুক্তরাষ্ট্রের পুলিশের জন্য এককথায় প্রায় অসম্ভব। ঘুষ লেনদেনের অভিযোগ প্রমাণিত হলে ঘুষদাতা-গ্রহীতা দুজনকেই জেলে যেতে হয়। পুলিশ বাহিনীর আছে নিজস্ব গোয়েন্দা দল। গোয়েন্দা সদস্যরা দিনরাত পুলিশ সদস্যদের অভ্যন্তরীণ বিষয়ে খোঁজখবর করেন। ঘুষগ্রহীতাকে হাতেনাতে ধরতে তাঁরা নানাভাবে ফাঁদ পাতেন। যেমন দেখা যায়, অনেক দোকানি পুলিশকে খাবার দিয়ে আর দাম নিতে চান না।\r\nপুলিশের এই সামান্য দুর্নীতি চিহ্নিত করতেই আছেন দোকানির বেশে কাজ করা ব্লক ওয়াচার বা গোয়েন্দা। বিনা পয়সার খাবার একবার হাতে নিলেই মুশকিল। ওই খাবার গলায় নামার আগেই হাতকড়া পড়বে হাতে। \r\nএখানে প্রত্যেক পুলিশ সদস্যই প্রায় সার্বক্ষণিকভাবে গোয়েন্দা নজরদারিতে থাকেন। কমবেশি ১৬ ধরনের পুলিশ আছে যুক্তরাষ্ট্রে। যেমন, পার্ক পুলিশ। এরা শুধু ওয়াশিংটন ডিসি, সানফ্রান্সিসকো ও নিউইয়র্ক নগরীর ন্যাশনাল পার্ক-সেবা এলাকার নিরাপত্তাই দেখাশোনা করে। আছে স্কুল নিরাপত্তা পুলিশ, হাসপাতাল পুলিশ, সাদা পোশাকের পুলিশ, তদন্ত পুলিশ। এগুলোর সদস্যদের একেকজনের একেক রকম দায়িত্ব। তবে সবকিছুরই সমন্বয় হয় নিখঁুতভাবে। কেউ কারও কাজে হস্তক্ষেপ করে না। এমন একটা পুলিশ বাহিনীতে এত বাংলাদেশির সমাগম কী করে হলো? এ প্রশ্নের জবাবে খান শওকত বললেন, সবাই এসেছেন নিজের যোগ্যতায়। তদবির করে এখানে চাকরি পাওয়ার কোনো সুযোগ নেই। \r\n\r\n বাংলাদেশি আমেরিকান পুলিশ ক্লাব\r\n শুরুতে মার্কিন পুলিশ বাহিনীতে বাংলাদেশিরা ছিলেন অসংগঠিত। কেউ কারও খবরই রাখতেন না। খান শওকত পুলিশ বিভাগে যোগদানের পর দেশি পুলিশ কর্মকর্তাদের খুঁজতে শুরু করেন। প্রথম বছর তিনি খঁুজে খঁুজে ৪৫ জনকে পান, এরপর এ সংখ্যা বাড়তে থাকে। সে সংখ্যা এখন এক হাজার ছাড়িয়ে গেছে। খান শওকত তাঁদের নিয়ে গঠন করেছেন ‘বাংলাদেশি আমেরিকান পুলিশ ক্লাব’। এই ক্লাব এখন সমগ্র যুক্তরাষ্ট্রে বসবাসরত বাঙালিদের মাঝে সাড়া ফেলে দিয়েছে। পুলিশ ক্লাবটি দেশের মানুষের কর্মসংস্থানের জন্য নানা প্রশিক্ষণ ও সেমিনার করে পরামর্শ দিচ্ছে। এতে করে ইতিমধ্যে তিন বছরে ৭০০ জনের বেশি বাঙালি বৈধ কাজের সুযোগ পেয়েছেন সেখানে। সংগঠনের প্রধান আয়োজক খান শওকত ১৩ বছর ধরে কাজ করছেন নিউইয়র্ক পুলিশে। তিনি এখন সেখানকার সর্বাধুনিক ট্রাফিক কন্ট্রোল সিস্টেম নিয়ে কাজ করছেন। সম্প্রতি তিনি নিউইয়র্ক পুলিশ বিভাগের ইউনিয়ন সিডব্লিউতে লোকাল ১১৮২-তে কুইন্স নর্থ কামান্ডের নির্বাচিত ইউনিয়ন প্রতিনিধির দায়িত্ব পালন করছেন। তিনিই প্রথম এশিয়ান বংশোদ্ভূত, যিনি এই দায়িত্ব পালনের সুযোগ পেয়েছেন। শওকত খান থাকেন নিউইয়র্কের অভিজাত এলাকা উডসাইডে নিজের বাড়িতে।\r\n\r\nযুক্তরাষ্ট্রের পুলিশ বাহিনীতে চাকরিরত অবস্থায় কেউ মারা গেলে তাঁর পরিবার ৫০ হাজার থেকে দেড় লাখ ডলার পর্যন্ত ক্ষতিপূরণ পায়। নিহত সদস্যের পরিবারের অপ্রাপ্তবয়স্ক সদস্যরা বিনামূল্যে স্বাস্থ্য, চিকিৎসা, শিক্ষা ও বাসস্থানের  সুযোগ পায়। এ ছাড়া বীমাসুবিধা তো আছেই। \r\nইমতিয়াজ আহমেদ, শৈলেন দাস, সাইফুল ইসলাম, সৈয়দ আলমগীর, মোরশেদ ইসলাম, মোহাম্মদ সালাম, নিরঞ্জন বাড়ৈ, শাহাবউদ্দিন চৌধুরী, নোভায়দুল ইসলাম, রমিজউদ্দিন, নীলা ভৌমিক, মোশারফ হোসেন, গীতা রানী পাল, ফাতেমা আমীন, গুলশান আরা বানু, আঞ্জুমান করিম, আঞ্জুমান আরা বেগম, জয়িতা মল্লিক, দিলরুবা সরকার, ফাতেমা বেগম, আফরোজা বেগম, পারভিন, গৌতম সাহা, আঞ্জুমান আরা প্রমুখ পুলিশ সদস্য আছেন গুডবুকে। সবচেয়ে গুরুত্বপূর্ণ পদে আছেন মুজিবর রহমান চৌধুরী। ২২ বছর ধরে তিনি যুক্তরাষ্ট্রের পুলিশে চাকরি করছেন। বর্তমানে তিনি বাংলাদেশের ডিআইজি পদমর্যাদার কর্মকর্তা। এখন যুক্তরাষ্ট্র পুলিশের সবাই বিশ্বাস করেন, বাঙালিরা সাহসী ও পরিশ্রমী। যে কারণে তাঁদের অনেকেই এখন এজেন্ট (পুলিশ কর্মকর্তাদের এজেন্ট বলা হয়, যেমন—এফবিআই এজেন্ট) হিসেবে পরিচিত। খান শওকত নিজেও নিউইয়র্ক সিটি পুলিশের ট্রাফিক কন্ট্রোলসহ ল ইনফোর্সমেন্ট-বিষয়ক এজেন্ট।\r\nযুক্তরাষ্ট্রেও অপরাধ কম হয় না। কিন্তু এখানকার সিস্টেমের কারণে কোনো অপরাধী অপরাধ করে সহজে পালিয়ে যেতে পারে না। যে কারণে অপরাধ ও দুর্ঘটনার হার অনেক কম। ট্রাফিক জ্যাম নেই বললেই চলে। তাঁর দাবি, যুক্তরাষ্ট্রের মতো ঢাকায় যানবাহন-ব্যবস্থা নিয়ন্ত্রণ করা গেলে সেখানেও অপরাধ দমন অনেক সহজ হয়ে যাবে। পুলিশ সদস্যরাও তাঁদের দ্রুত সেবা  নিশ্চিত করতে পারবেন। ‘অপরাধী পালিয়ে যাওয়ার পরেই শুধু পুলিশ আসে’—এই প্রচলিত কথাটা মিথ্যে হয়ে যাবে। \r\n\r\n বদনাম ছিল নিউইয়র্ক পুলিশেরও\r\n খান শওকত জানান, বাংলাদেশ পুলিশের মতো নিউইয়র্ক পুলিশেরও নানা বদনাম ছিল। তারা ঘুষ ও দুর্নীতির সঙ্গে জড়িত ছিল। এসব অভিযোগ থেকে বের হতে সরকার তাদের জন্য নানা পরিকল্পনা হাতে নেয়। পুলিশের জবাবদিহিতা নিশ্চিত করা হয়। বেতন-ভাতা বৃদ্ধি, বীমার আওতায় আনা, সততার পুরস্কার, মৃত্যু-পরবর্তী পারিবারিক নিশ্চয়তা ইত্যাদি সুবিধা দেওয়া হয় পুলিশ সদস্যদের। এতে করে ভালো ফল পাওয়া গেল। এরপর সবাইকে আনা হলো গোয়েন্দা নজরদারিতে। তিনি বলেন, বাংলাদেশ পুলিশকে এভাবে জবাবদিহিতার আওতায় আনতে হবে। এর আগে বাড়াতে হবে তাদের নাঘ্য সুযোগ-সুবিধা। সব পুলিশ সদস্যকে বীমার আওতায় আনা হলে পরিবারের সদস্যরা এর সুবিধা পাবে। সুযোগ-সুবিধা না বাড়িয়ে ভালো কাজ চাইলে তা পাওয়া যাবে না। তিনি বলেন, যুক্তরাষ্ট্রের রাজনৈতিক নেতাদের কথায় পুলিশের ওঠাবসা করার ব্যাপারটা এখানে ভাবাই যায় না। এখানে কোনো তদবির চলে না। তদবির করলে গ্রেপ্তার হতে হবে তদবিরকারীকে। \r\n\r\n রাজধানীর ট্রাফিক জ্যাম রহস্য\r\n তাঁর দৃষ্টিতে রাজধানী ঢাকার ট্রাফিক-ব্যবস্থার ত্রুটি কী—জানতে চাইলে তিনি বলেন, ঢাকা শহরের প্রধান দুটি প্রবেশপথের একটি গাবতলী, অপরটি যাত্রাবাড়ী। এ দুটি প্রবেশমুখই শহরের পূর্ব ও পশ্চিম দিকে। অথচ রাজধানীতে পূর্ব-পশ্চিমমুখী কোনো বড় সড়ক নেই। এয়ারপোর্ট রোড, মিরপুর রোড়, টঙ্গী ডাইভারসন রোডের মতো সব বড় সড়কই উত্তর-দক্ষিণমুখী। এতে পূর্ব থেকে পশ্চিমে যাওয়া গাড়িগুলোকে অনেক ক্রসিং অতিক্রম করতে হয়। তিনি বলেন, যানজট রোধে সঠিক সড়ক ব্যবস্থাপনা সবচেয়ে জরুরি। এর পাশাপাশি ঢাকার রাস্তায় আছে নানা অব্যবস্থাপনা। যেমন, পথচারীরা সড়ক অতিক্রম করার জন্য খুব কম সময়ই জেব্রা ক্রসিং বা ওভারব্রিজ ব্যবহার করে। তারা মূল সড়কে দ্রুতগামী যানবাহন থামিয়ে এর মাঝখান দিয়েই রাস্তা পার হয়। ঢাকার রাস্তায় কোনো লেন নেই। বিমানবন্দর সড়কে যানবাহনের জন্য পৃথক লেন থাকলেও চালকেরা লেনের ব্যবহার জানেন না বা মানেন না।\r\nআরও আছে অবৈধভাবে ফুটপাত ও রাস্তা দখল করা। ঢাকা শহরে বাস থামার জন্য কোনো নির্ধারিত বাস-বে নেই। এ কারণে রাস্তার মোড়ে মোড়ে বাস এসে দাঁড়িয়ে যানজট সৃষ্টি করে। তিনি বলেন, এটা দুনিয়ার অন্য কোনো দেশে ভাবাই যায় না। রাস্তার মোড়ে কখনো বাসস্ট্যান্ড হতে পারে না। তাতে যানজট বাড়বেই। তিনি আরও বলেন, ঢাকার রাস্তায় আইন প্রয়োগ মানে শুধু যানবাহনের জরিমানা করা। কিন্তু পথচারী বা যানচালকের কোনো জরিমানা হয় না। এ ক্ষেত্রে জরিমানা থাকলে কোনো ব্যক্তি রাস্তায় অপরাধ করতে সাহস পেত না। তা ছাড়া ঢাকার রাস্তায় যাঁরা যানবাহনের নিয়ন্ত্রণের দায়িত্ব পালন করেন, তাঁদের জন্য তেমন জুতসই কোনো দিকনির্দেশনা নেই। পরিস্থিতি বুঝে তাঁরা নিজের মতো করে দায়িত্ব পালন করেন। এতে করে দেখা যায়, এক রাস্তায় যানবাহনের চাপ কমাতে আরেক রাস্তায় জট তৈরি হচ্ছে। তিনি বলেন, এখনই ঢাকার যানবাহন চলাচলের জন্য বড় পরিকল্পনা তৈরি করতে হবে, না হলে একসময় ঢাকা বসবাসের অযোগ্য হয়ে যাবে। \r\nএকসময় সরকারি দলের সাংসদের হাতে ট্রাফিক পুলিশের মার খাওয়ার ঘটনা মনে করিয়ে দিলে খান শওকত বললেন, যুক্তরাষ্ট্রে এমনটি ভাবাই যায় না। ট্রাফিক পুলিশের গায়ে হাত দেওয়ার পর ওই সাংসদ আর বাড়ি যেতে পারতেন না। তাঁকে ছাড়াতে কেউ তদবির করলে তাঁকেও জেলে যেতে হতো।  \r\nখান শওকত বলেন, ‘আমি যুক্তরাষ্ট্রের এ অভিজ্ঞতা বাংলাদেশে কাজে লাগাতে চেয়েছিলাম, কিন্তু পারিনি। নিজে আগ্রহী হয়ে বাংলাদেশ সরকারের কাছে আবেদন করেছিলাম। বলেছিলাম, দেশের ট্রাফিক-ব্যবস্থার ওপর মানুষ বিরক্ত। সরকারের ইচ্ছা থাকলেও তা কোনো কাজে আসছে না। জ্যামে পড়ে কেটে যাচ্ছে মানুষের মূল্যবান কর্মঘণ্টা। পরিবহন-বাণিজ্যও ক্ষতিগ্রস্ত হচ্ছে। নিউইয়র্কের দৃষ্টান্ত অনুসরণ করে খুব সহজেই এই সমস্যার সমাধান করা সম্ভব। এ নিয়ে ফোনেও সংশ্লিষ্ট ব্যক্তিদের সঙ্গে যোগাযোগ করেছিলাম। তাঁদের বলেছিলাম, প্রবাসীরা কি শুধু রেমিটেন্সই পাঠাবে, দেশের জন্য কি তাদের কিছুই করার নেই? অনেক পরে স্বরাষ্ট্র মন্ত্রণালয় ও পুলিশ হেডকোয়ার্টার এর লিখিত জবাব দেয়। তারা জানায়, বাংলাদেশের সুশৃঙ্খল পুলিশ বাহিনীতে প্রবাসীদের নিয়োগের বিধান নেই।’ \r\nসবশেষে খান শওকত জানান, তিনি তার পরও আবার আবেদন করেছেন। সবশেষ তাঁকে জানানো হয়েছে, পুলিশের সংস্কার নিয়ে ইউএনডিপির যে প্রকল্প আছে সেখানে কোনো সুযোগ আছে কি না, তা তাঁরা খঁুজে দেখবেন। তবে তিনি আর ইউএনডিপির কাছে কোনো আবেদন করেননি। তিনি বললেন, যুক্তরাষ্ট্রের একজন পুলিশ সদস্য বাংলাদেশি মুদ্রায় বছরে ২০ থেকে ৪৫ লাখ টাকা পর্যন্ত বৈধ আয় করেন। এ আয়ের সঙ্গে তাঁরা পরিবারের সদস্যদের জন্য পান নানা সুযোগ-সুবিধা। এখানে পুলিশের সন্তানেরা ভালো স্কুলে পড়াশোনা করে, ভালো বাসায় থাকে। তার পরও এতসব লোভনীয় চাকরি ছেড়ে অনেকে নিজের দেশে ফিরতে চান, কিন্তু দেশের পুলিশ বাহিনীতে প্রবাসীদের যোগদানের কোনো সুযোগ নেই। দেশের জন্য ব্যাকুল এই প্রবাসী বললেন, ‘দেশের জন্য স্বপ্ন দেখে কি ভুল করেছি?’ তিনি তবু দমে যাওয়ার পাত্র নন। এত কিছুর পরও স্বপ্ন দেখেন, বাংলাদেশের ট্রাফিক সমস্যার সমাধান হবে তাঁর বাংলাদেশি আমেরিকান পুলিশ সদস্যদের হাত দিয়েই। \r\n \r\n","status":true,"publishDate":{"$date":{"$numberLong":"1186596000000"}},"createdAt":{"$date":{"$numberLong":"1749630426084"}},"__v":{"$numberInt":"0"}}
{"_id":{"$oid":"68493e15feffa705aaa54b60"},"image":"image-1749630485549.webp","title":"বিটিটিবির ‘করিতকর্মা’দের অন্য রকম লুটপাট","description":"l\t৫১৫ কর্মী এক বছরে এক দিনও ছুটি না নিয়ে লুটে নিয়েছেন চার কোটি টাকা\r\n l\tচেয়ারম্যানের কার্যালয়ের একটি নতুন গাড়ির জন্য বছরে খরচ আট লাখ ২৭ হাজার টাকা\r\n l\tসিআইডির তদন্তে ২১ কোটি টাকা আত্মসাতের প্রমাণ মিলেছে\r\n l\tটিঅ্যান্ডটির নিরীক্ষা প্রতিবেদনে অনিয়ম ও তছরুপের পরিমাণ ১০০ কোটি টাকার বেশি \r\nকামরুল হাসান\r\n বাংলাদেশ টেলিগ্রাফ অ্যান্ড টেলিফোন বোর্ডের (বিটিটিবি) রাজস্ব-২-এর আওতাধীন পাঁচটি কার্যালয়ের ৫১৫ জন কর্মকর্তা-কর্মচারীর সবাই বছরের এক দিনও নিজের চেয়ারে বসে কাটাননি। অফিসে আসার পর থেকেই সরকারি কাজ নিয়ে ছোটাছুটি করেছেন। পরিচালক থেকে পিয়ন—সবাই এতটাই ‘করিতকর্মা’ যে, সাপ্তাহিক ছুটি দূরের কথা, কেউ সরকারি ছুটি পর্যন্ত কাটাননি।\r\nসরকারি চাকরিজীবীদের এমন তৎপরতা বাস্তবে অকল্পনীয় হলেও বিটিটিবির কর্মীরা এমন কাজের নাম করে ভুয়া বিল বানিয়ে কোটি কোটি টাকা আত্মসাৎ করেছেন। সিআইডির তদন্তে প্রাথমিকভাবে ২১ কোটি টাকা আত্মসাতের প্রমাণ মিলেছে। তবে বিটিটিবির অভ্যন্তরীণ নিরীক্ষা প্রতিবেদনে অনিয়ম ও তছরুপের পরিমাণ শত কোটি টাকার বেশি বলে উল্লেখ করা হয়েছে।\r\nতদন্তকারী সংস্থা সিআইডির পরিদর্শক জাবেদ হাসান  প্রথম আলো কে বলেন, সরকারি দপ্তরে এ ধরনের লুটপাটের ঘটনা একেবারেই নজিরবিহীন। এ ঘটনা তদন্ত করতে গিয়ে তাঁরা নিজেরাই বিস্মিত হয়েছেন। অভিযোগ প্রমাণিত হওয়ায় প্রথম দফায় চার কোটি টাকা আত্মসাতের অভিযোগ এনে একজন পরিচালকসহ ২৪ জনের বিরুদ্ধে মামলা দায়েরের অনুমতি চাওয়া হয়েছে বলে তিনি জানান। মামলার তদন্ত তদারক করছেন সহকারী পুলিশ সুপার সৈয়দ মোমিন হোসেন। \r\nবিটিটিবির চেয়ারম্যান আনোয়ারুল আজিমের সঙ্গে এ ব্যাপারে যোগাযোগের চেষ্টা করা হলে তাঁর পক্ষ থেকে বলা হয়, তিনি কোনো কথা বলতে চান না। রাজস্ব-২-এর তৎকালীন পরিচালক কাজী আব্বাস উদ্দীন  প্রথম আলো কে বলেন, ‘অভিযোগ সম্পর্কে আমার কোনো বক্তব্য নেই।’ \r\nসিআইডি সূত্র জানায়, বিটিটিবির রাজস্ব-২-এর পরিচালক কাজী আব্বাস উদ্দীনের বিরুদ্ধে দুর্নীতির তদন্ত করতে গিয়ে তাঁরা পরিষেবা সংস্থার চেয়ারম্যানের দপ্তরেরও শত শত কোটি টাকা তছরুপের হদিস পান। তবে শুরুতে বিটিটিবির কর্মকর্তারা তদন্ত বন্ধ করার নানা ধরনের তৎপরতা চালান। পরে সিআইডি এ নিয়ে তেজগাঁও থানায় একটি সাধারণ ডায়েরি করে তার ভিত্তিতে আদালতের নির্দেশে তদন্ত শুরু করে।\r\n রাজস্ব-২-এ লুটপাট:  সূত্র জানায়, বিটিটিবির দুটি রাজস্ব অঞ্চলের মধ্যে রাজস্ব-২ রাজধানীর ভেতরের পাঁচটি হিসাব বিভাগ ছাড়াও কেন্দ্রীয় হিসাব শাখা নিয়ন্ত্রণ করে। এর অধীনে ১৯ জন প্রথম শ্রেণীর কর্মকর্তাসহ ৫১৫ জন চাকরি করেন। এ বিভাগের অনিয়ম খঁুজতে গিয়ে সিআইডির কর্মকর্তা জানতে পারেন, ২০০৫-০৬ অর্থবছরে এ বিভাগের আনুষঙ্গিক খাতে (কোড-৪৮৯৯) ব্যয়ের জন্য বরাদ্দ দেওয়া ছিল এক কোটি ৮১ লাখ টাকা; কিন্তু ব্যয় দেখানো হয় পাঁচ কোটি ৭৫ লাখ টাকা। বরাদ্দের বাড়তি অংশের পুরোটাই লুটপাট হয়েছে। এসব বাড়তি অর্থ খরচ করার জন্য কর্মকর্তারা নিজেরা সরকারি ভাউচার ফরম ছেপে নেন। ছাপানো ভাউচার ব্যবহার করে তাঁরা পদ অনুযায়ী আনুষঙ্গিক খাতে ব্যয় দেখিয়ে এসব টাকা তুলে নেন। এতে দেখা যায়, কর্মকর্তা-কর্মচারীরা ৩৬৫ দিনেরই ভাউচার জমা দিয়েছেন। \r\nসিআইডির তদন্তকারী কর্মকর্তা জানান, বাড়তি অর্থের খরচ বৈধ করতে অদ্ভুত সব খাত তৈরি করেছেন এসব কর্মকর্তা। যেমন অফিসের ফাইল সাজিয়ে রাখার জন্য এক দিনে ২৫৬ জন শ্রমিক নিয়োগ দেওয়া হয় বলে দেখানো হয়েছে। এই বিপুলসংখ্যক শ্রমিক এক দিন শুধু সরকারি দপ্তরের ফাইল ঠিকঠাক করে সাজিয়ে রাখার কাজ করেছেন। তিনি আরও জানান, তদন্ত শুরুর পর প্রমাণ নষ্ট করার অপচেষ্টা হিসেবে ভুয়া ভাউচারগুলো ধ্বংস করার জন্য হিসাবরক্ষণ কর্মকর্তা আবদুল মজিদকে প্রধান করে সাত সদস্যের একটি কমিটি করা হয়। কমিটি তাদের প্রতিবেদনে ভাউচারগুলোকে অপ্রয়োজনীয় কাগজ দেখিয়ে ধ্বংস করা হয়েছে বলে লিখিতভাবে সিআইডিকে জানায়। কিন্তু এ প্রতিবেদন দাখিলের পর সিআইডি গোপনে তদন্ত করে জানতে পারে, এসব ভাউচার ধ্বংস না করে লুকিয়ে রাখা হয়েছে। পরে সিআইডি ৩৫ বস্তা ভুয়া ভাউচার উদ্ধার করে।\r\n যাঁরা অভিযুক্ত:  সিআইডির প্রতিবেদনে বলা হয়, আত্মসাতের মূল হোতা হলেন রাজস্ব-২-এর পরিচালক কাজী আব্বাস উদ্দীন। তিনি বর্তমানে নিরীক্ষা শাখার পরিচালক হিসেবে দায়িত্ব পালন করছেন। তবে তিনি নিজে বাঁচতে ঊর্ধ্বতন হিসাবরক্ষক সৈয়দ শাখাওয়াত হোসেন চৌধুরীকে বিল ও ভাউচারে স্বাক্ষরের ক্ষমতা দেন। সিআইডির প্রতিবেদনে এসব অর্থ আত্মসাতের জন্য পরিচালক ছাড়াও ঊর্ধ্বতন হিসাবরক্ষণ কর্মকর্তা (উত্তর) শাহজাহান আলী, ঊর্ধ্বতন হিসাবরক্ষণ কর্মকর্তা (পশ্চিম) শেখ আলী আহমেদ, ঊর্ধ্বতন হিসাবরক্ষণ কর্মকর্তা (দক্ষিণ) ইদ্রিস আলী, ঊর্ধ্বতন হিসাবরক্ষণ কর্মকর্তা (কেন্দ্রীয় ও পূর্ব) শাহজাহান মিয়া ও ঊর্ধ্বতন হিসাবরক্ষণ কর্মকর্তা (কেন্দ্রীয়) মাসুদ মিয়াসহ ২৪ জন কর্মকর্তাকে অভিযুক্ত করা হয়। \r\n সিআইডির প্রতিবেদনে প্রধান অভিযুক্ত পরিচালক কাজী আব্বাস উদ্দীন সম্পর্কে বলা হয়, তাঁর স্ত্রীর নামে পল্লবীতে একটি পাঁচতলা বাড়ি আছে। মিরপুরেও তাঁর আরও একটি বাড়ি নির্মাণাধীন। সিআইডির প্রতিবেদনে উল্লেখ করা হয়, এই অফিসের একজন পদস্থ কর্মকর্তা এক নারী কর্মচারীকে প্রতি মাসে ২৫ হাজার টাকা করে দেন। \r\nসূত্র জানায়, ডাক, তার ও দূরালাপনী অডিট অধিদপ্তরের প্রতিবেদনে রাজস্ব-২-এর এ অভিযোগটি ধরা পড়ে। তবে অনিয়ম পাওয়ার পরও তারা সবকিছু ঠিকঠাক আছে বলে মতামত দেয়। এ কারণে সিআইডির মামলায় নিরীক্ষা কার্যালয়ের কর্মকর্তাদেরও আসামি করার সুপারিশ করা হয়। \r\n লুটপাটের নানান নজির:  সিআইডির কর্মকর্তারা জানান, রাজস্ব-২-এর দুর্নীতির অনুসন্ধান করতে গিয়ে তাঁরা জানতে পারেন ২০০০ সাল থেকে এভাবে লুটপাট শুরু হয়। এর মধ্যে ২০০৫-০৬ অর্থবছরে বিটিটিবির প্রকৌশল শাখা ১৪ কোটি টাকা অতিরিক্ত খরচ করে, যার প্রায় সবই ভুয়া ভাউচার দিয়ে করা হয়েছে। একইভাবে চেয়ারম্যানের দপ্তরের গাড়ি ব্যবহারের নামেও কোটি কোটি টাকা লুটপাট হয়েছে। বিটিটিবির একটি নিরীক্ষা প্রতিবেদনে বলা হয়, চেয়ারম্যানের দপ্তরে বৈধ গাড়ির সংখ্যা মাত্র ২৭টি; কিন্তু বর্তমানে ব্যবহার করা হচ্ছে ১০৩টি। ৭৬টি অবৈধ গাড়ির ব্যবহার করতে গিয়ে গত অর্থবছরে ছয় কোটি ১৮ লাখ টাকা বাড়তি খরচ করা হয়েছে। দেখা গেছে, চেয়ারম্যানের কার্যালয়ের একটি গাড়ির জন্য বছরে খরচ করা হয়েছে আট লাখ ২৭ হাজার টাকা, অর্থাৎ মাসে প্রায় ৬৯ হাজার টাকা করে। নতুন গাড়ি আনার পরের দিন থেকেই এমন অর্থ খরচ দেখানো হয়েছে। মজার ব্যাপার হলো, ওই অর্থবছরে বোর্ডের আইন শাখা, আপ্যায়ন, পরিচয়পত্র, পোশাক ও বিজ্ঞাপন খাতে চার কোটি ৭৮ লাখ টাকা খরচ দেখানো হয়েছে। ভুয়া ভাউচার করার কারণে ১০০ পাতার একটি ক্যাশ বই এক দিনেই শেষ হয়েছে। \r\n বছরে এত শ্রমিক:  সিআইডির কর্মকর্তা জানান, বিটিটিবির সংরক্ষণ ও মেরামত খাতে দুর্নীতি সবচেয়ে বেশি। গত অর্থবছরে শ্রমিকদের মজুরি দেওয়া হয়েছে ১৪ কোটি ৬৬ লাখ টাকা। এতে দেখা যায়, একজন শ্রমিকের এক দিনের মজুরি ২০০ টাকা করে হলেও এসব টাকা নিতে ৭৩ হাজারের বেশি শ্রমিকের প্রয়োজন পড়ে, যা রীতিমতো অবিশ্বাস্য বলে গোয়েন্দারা মনে করছে। সিআইডির ধারণা, এ টাকার পুরোটা লুটপাট হয়েছে। একইভাবে যানবাহন মেরামত খাতে বিপুল পরিমাণ অর্থ অপচয় করা হয়েছে। সিআইডির কর্মকর্তারা জানান, বিটিটিবির প্রতিটি শাখায় ব্যাপক দুর্নীতি চলছে। তদন্ত করলে আরও অনেক তথ্যই বেরিয়ে পড়বে। \r\n সুপারিশ:  তদন্তকারী কর্মকর্তা তাঁর প্রতিবেদনে আরও উল্লেখ করেন, বন বিভাগ, সড়ক ও জনপথ, ডাক বিভাগ ও গণপূর্তের মতো টেলিযোগাযোগ কর্মকর্তাদের সরকারি অর্থ খরচে চেক দেওয়ার ক্ষমতা আছে। এসব চেক দেওয়ার পর তার কোনো নিরীক্ষার ব্যবস্থা নেই। এই সুযোগ কাজে লাগিয়ে বিটিটিবির অসাধু কর্মকর্তারা অতিরিক্ত খরচ দেখিয়ে অর্থ তুলে আত্মসাৎ করেন। এসব দুর্নীতির কারণে বিটিটিবির চেক প্রদানের ক্ষমতা বন্ধ করার সুপারিশ করেছে সিআইডি। \r\n","status":true,"publishDate":{"$date":{"$numberLong":"1189447200000"}},"createdAt":{"$date":{"$numberLong":"1749630485562"}},"__v":{"$numberInt":"0"}}
{"_id":{"$oid":"68493e5efeffa705aaa54b64"},"image":"image-1749630558226.webp","title":"নতুন আতঙ্ক ‘অজ্ঞান পার্টি’ ‘মলম পার্টি’  চার মাসে ১০ জনের মৃত্যু, শিকার পাঁচ শতাধিক ","description":"কামরুল হাসান  ও  নজরুল ইসলাম \r\nজাতীয় নিরাপত্তা গোয়েন্দা সংস্থার (এনএসআই) কর্মকর্তা আতিয়ার রহমানের পরিবার এখনো শোক কাটিয়ে উঠতে পারেনি। এর মধ্যেই নর্থ সাউথ বিশ্ববিদ্যালয়ের শিক্ষক দেওয়ান রাহাত করিম মুকুলের পরিবারে নেমে এসেছে শোকের ছায়া। তাঁতীবাজারের স্বর্ণ ব্যবসায়ী মনোরঞ্জন ঘোষ, সিএনজি অটোরিকশাচালক হাসমত আলী মোল্লাসহ আরও অনেকের পরিবার রয়েছে এই তালিকায়।\r\nতাঁরা ‘অজ্ঞান পার্টি’ বা ‘মলম পার্টি’ নামের দুবৃ‌র্ত্তের শিকার। সাম্প্রতিক সময়ে এই দুই পার্টি ঢাকা নগরীতে নতুন আতঙ্কের জন্ম দিয়েছে। গত চার মাসে এসব চক্রের হাতে প্রাণ হারিয়েছেন ১০ জন। আর এই চক্রের শিকার হয়েছে পাঁচ শতাধিক।\r\nঢাকা মহানগর গোয়েন্দা পুলিশের (ডিবি) উপকমিশনার মো. মাইনুল হাসান  প্রথম আলো কে জানান, রাজধানীজুড়ে শুধু অজ্ঞান পার্টিরই তিন শতাধিক সদস্য তৎপর রয়েছে। পুলিশি অভিযানে এদের ১৩৮ জন ইতিমধ্যে গ্রেপ্তার হয়েছে। তবে ঈদের কারণে মলম পার্টির তৎপরতা আগের চেয়ে বেড়েছে বলে তিনি স্বীকার করেন।   ঢাকা মহানগর গোয়েন্দা পুলিশের কর্মকর্তারা জানান, অজ্ঞান পার্টি ও মলম পার্টি প্রতিরোধে একটি বিশেষ দল গঠন করা হয়েছে। মাইনুল হাসান এ দলের প্রধান। \r\n গত ২৫ সেপ্টেম্বর রাজধানীর বনানী স্টাফ সড়কে মলম পার্টির কবলে পড়ে মারা যান নর্থ সাউথ বিশ্ববিদ্যালয়ের বাণিজ্য বিভাগের শিক্ষক দেওয়ান রাহাত করিম ওরফে মুকুল (৩৬)। ক্যাম্পাসে ইফতার মাহফিল শেষে বাসায় ফেরার পথে তিনি মলম পার্টির কবলে পড়েন। পরে তাঁর লাশ পাওয়া যায় বনানী স্টাফ রোড-সংলগ্ন কাবাবঘরের পাশে। গত ২৪ সেপ্টেম্বর অজ্ঞান পার্টির কবলে পড়ে পুরান ঢাকার তাঁতীবাজারের স্বর্ণ ব্যবসায়ী মনোরঞ্জন ঘোষ জনসন রোডে জেলা পরিষদের সামনে নিহত হন। গত ২৬ সেপ্টেম্বর সিএনজি অটোরিকশাচালক হাসমত আলী মোল্লাকে অজ্ঞান পার্টির সদস্যরা মারধর ও চেতননাশক দ্রব্যমিশ্রিত খাবার খাইয়ে হত্যার পর তাঁর সিএনজি অটোরিকশা নিয়ে পালিয়ে যায়। এর আগে ১৯ জুলাই মলম পার্টির খপ্পরে পড়ে মিরপুর ১৩ নম্বর হারম্যান মেইনার কলেজের সামনে এনএসআইয়ের উপসহকারী পরিচালক আতিয়ার রহমান নিহত হন।\r\nএ ছাড়া অজ্ঞান ও মলম পার্টির হাতে রামকৃষ্ণ মিশন রোডে নিহত হন একটি বিজ্ঞাপনী সংস্থার একজন ব্যবস্থাপক, টিকাটুলিতে রিকশাচালক আবদুল হালিম (৩৫), আদাবরে রিকশাচালক শহীদুল ইসলাম (৩০), কারওয়ান বাজারে রিকশাচালক আবদুল কুদ্দুস (৪৫), শাহবাগে হেলালউদ্দিন (৫৫) ও পল্লবী বাসস্ট্যান্ডে অজ্ঞাত এক যুবক।\r\nঅজ্ঞান পার্টির সদস্যদের হাত থেকে নিরাপত্তা বাহিনীর সদস্যরাও রেহাই পাননি। ইতিপূর্বে বিমানবাহিনীর দুজন কর্মকর্তা, একজন পুলিশ সদস্য ও দুজন আনসার সদস্য অজ্ঞান পার্টির কবলে পড়ে আহত হয়ে ঢাকা মেডিকেল কলেজ হাসপাতালে চিকিৎসা নিয়েছেন। পুলিশের সূত্র জানায়, ঢাকার বাইরের বড় শহরগুলোতে অজ্ঞান পার্টি ও মলম পার্টির তৎপরতা বেড়ে গেছে। কুমিল্লায় অজ্ঞান পার্টির খপ্পরে পড়ে আক্রান্ত পুলিশের কনস্টেবল মোশাররফ হোসেনকে (৫২) গত ৫ সেপ্টেম্বর বিকেলে ঢাকা মেডিকেল কলেজ হাসপাতালে আনা হয়। তখন কর্তব্যরত চিকিৎসক তাঁকে মৃত ঘোষণা করেন।\r\nসম্প্রতি পৃথক অভিযানে গ্রেপ্তার হওয়া এ চক্রের সদস্যরা জিজ্ঞাসাবাদে পুলিশকে জানিয়েছে, ১২টি অজ্ঞান পার্টিতে ৩০০ সদস্য সক্রিয় আছে। তারা বিভিন্ন উপদলে বিভক্ত হয়ে রাজধানী ও এর আশপাশের এলাকাসহ নারায়ণগঞ্জ, সাভার, টঙ্গী ও মাওয়া সড়কে যাত্রীদের অজ্ঞান করে সর্বস্ব লুটে নিচ্ছে।\r\n অপরাধ কৌশল:  ঢাকা মহানগর গোয়েন্দা পুলিশের উপকমিশনার মাইনুল হাসান  প্রথম আলো কে বলেন, কিছুদিন আগে ধরা পড়া নূর ইসলামসহ অজ্ঞান পার্টির পাঁচ সদস্যের কাছ থেকে ঘুমের ট্যাবলেট উদ্ধার করা হয়। ধরা পড়া দুর্বৃত্তরা পুলিশের কাছে স্বীকার করেছে, ঘুমের ট্যাবলেট পানিতে গুলে তারা চা, শরবত, ডাবের পানি, ভাত, ফলের রসের প্যাকেট কিংবা শসায় মেশায়। এরপর তারা বিভিন্ন কৌশলে মানুষের সঙ্গে ঘনিষ্ঠতা গড়ে তোলে। এ ক্ষেত্রে তারা যাত্রীবেশে মিনিবাস ও দূরপাল্লার নৈশকোচে ওঠে। তারা যাত্রীদের খাবার টেবিলে ভাতের সঙ্গে ঘুমের বড়ি অ্যাটিভেনের ট্যাবলেটের গুঁড়ো মিশিয়ে কিংবা অ্যাটিভেন মেশানো পানি খাইয়ে যাত্রীদের অজ্ঞান করে সর্বস্ব লুটে নেয়।\r\nধরা পড়া মলম পার্টির সদস্যরা পুলিশের জেরার মুখে বলেছে, তারা ছিনতাইকারী চক্রের সদস্য। তারা ছুরিকাঘাত করে ছিনতাই কিংবা পকেটমারের কাজ করে। তারা চালকের কাছ থেকে তিন ঘণ্টার জন্য এক হাজার টাকায় সিএনজি গাড়ি ভাড়া নেয়। রাতে ও নির্জন স্থান শিকারের জন্য তারা বেছে নেয়। একেকটি অভিযানে মলম পার্টির সদস্যরা এক বা দুটি সিএনজি অটোরিকশা ভাড়া নেয়। চালকও মলম পার্টির সদস্য। সুবিধামতো যাত্রী উঠিয়ে চালক নির্জন স্থানে অপেক্ষমাণ তিন সহযোগীর দিকে রওনা দেয়। সহযোগীদের কাছাকাছি আসা মাত্র চালক সিএনজির স্টার্ট বন্ধ করে দিয়ে বলে নষ্ট হয়ে গেছে। ইঞ্জিনে খোঁচাখঁুচির পর সিএনজি গাড়ি চালু করে। এরই মধ্যে মলম পার্টির সদস্যরা যাত্রীর দুই পাশ থেকে কোলে উঠে বসে। এরপর দুই পাশ থেকে দুজন দুই হাত পেছনে টেনে ধরে এবং কোলের ওপর বসা সদস্য গলা চেপে ধরে পকেট হাতিয়ে অলঙ্কার ও মালামাল নিয়ে নেয়। এরপর যাত্রীর চোখে মলমজাতীয় পদার্থ, টাইগার বাম, মরিচের গুঁড়ো কিংবা গুঁড়ো পদার্থ মেখে যাত্রীকে রাস্তায় ছুড়ে ফেলে দেয়। \r\nধরা পড়া ব্যক্তিরা দীর্ঘদিন ধরে রাজধানীতে ট্যাক্সিক্যাব ও সিএনজি অটোরিকশার যাত্রীদের চোখে মলম ও গুঁড়ো মরিচ লাগিয়ে ছিনতাই করে আসছে বলেও স্বীকার করেছে। পুলিশকে জানিয়েছে, তারা প্রতিমাসে ২০-২৫ হাজার টাকা আয় করে। অল্প পরিশ্রমে অধিক আয়ের জন্য তারা এ পেশা বেছে নিয়েছে।\r\nঢাকা মেডিকেলে সার্বক্ষণিক দায়িত্ব পালনকারী ডিবির এক কর্মকর্তা জানান, ঢাকার বাইরে থেকে আসা লোকজনই সবচেয়ে বেশি অজ্ঞান পার্টির কবলে পড়ে। অজ্ঞান পার্টির সদস্যদের সঙ্গে বাস, রেল, লঞ্চ টার্মিনাল, ফুটপাতের চা-বিক্রেতা, আচারওয়ালা ও বাসের হেলপারদের সখ্য রয়েছে।\r\nসিআইডির সহকারী পুলিশ সুপার আরমান আলী বলেন, গত ১৩ জুন সিআইডি পুলিশ আন্তজেলা অজ্ঞান পার্টির সদস্য আব্বাস ওরফে রুবেল (৪২), সহিফুল ইসলাম (৪০) ও মনসুর আলমকে নেশাজাতীয় বিপুল ওষুধসহ গ্রেপ্তার করে। তারা জানিয়েছে, ফেরিওয়ালা সেজে দলবেঁধে যাত্রীবাহী বাস, ট্রেন ও লঞ্চে ওঠে এবং সুকৌশলে যাত্রীদের ঘুমের ওষুধ দিয়ে অজ্ঞান করে।\r\nগ্রেপ্তার হওয়া অজ্ঞান পার্টির সদস্যদের জীবনবৃত্তান্ত ডিবি কার্যালয়ে মজুদ আছে। গ্রেপ্তারের পর যারা বেরিয়ে এসেছে, প্রতি সপ্তাহে তাদের ডিবি কার্যালয়ে এসে হাজিরা দেওয়ার প্রথা চালু করা হয়েছে। আর তাদের তথ্যের ভিত্তিতেই অজ্ঞান পার্টির বাকি সদস্যদের গ্রেপ্তারের চেষ্টা চলছে। অজ্ঞান পার্টির সদস্যদের বিরুদ্ধে দণ্ডবিধির ৩০৭ ও ৩৭৯ ধারায় মামলা হচ্ছে।\r\n চিকিৎসকদের বক্তব্য:  ঢাকা মেডিকেল কলেজের অধ্যক্ষ অধ্যাপক ডা. মো. আবুল ফায়েজ  প্রথম আলো কে বলেন, হাসপাতালে আসা অচেতন রোগীদের ওপর সম্প্রতি গবেষণা চালায় ঢাকা মেডিকেল কলেজের সংশ্লিষ্ট বিভাগ। এতে দেখা যায়, অধিকাংশ ক্ষেত্রেই উচ্চমাত্রার ‘বেনজোডায়াজেপিন’ ট্যাবলেট কিংবা সিরাপ সেবন করা হয়েছে। এসব ওষুধ ডায়াবেটিস ও লিভার সমস্যাগ্রস্ত রোগীদের ক্ষেত্রে মৃত্যুর কারণ হয়ে দাঁড়ায়। \r\n অজ্ঞান পার্টির হোতা:  পুলিশ, র‌্যাব ও গোয়েন্দা সূত্রমতে, সায়েদাবাদ বাস টার্মিনাল, ইত্তেফাক মোড়, টিকাটুলি ও যাত্রাবাড়ী চৌরাস্তা এলাকায় সক্রিয় রয়েছে মনির বাহিনী। এ বাহিনীতে রয়েছে ২৫ জন সদস্য। পুলিশের খাতায় মনিরের বর্তমান ঠিকানা হচ্ছে সায়েদাবাদের ব্রাহ্মণচিরণ। মহাখালী এলাকার নেতৃত্ব দিচ্ছে মনিরের ভাই কাশেম। তার বাসা টঙ্গী। এ বাহিনীতেও ২৫ জনের মতো সদস্য রয়েছে। এদের মধ্যে অন্যতম মামুন, জামাল ও আনোয়ার।\r\nযাত্রাবাড়ী এলাকার আকতার নেতৃত্ব দিচ্ছে ৫০-৬০ জনের একটি দলের। সদস্যদের মধ্যে অন্যতম হচ্ছে এনায়েত, শহীদ, শাহীন, ইদ্রিস ও সিদ্দিক। জুরাইন কমিশনার রোডের মনিরের নেতৃত্বে একটি দল ধলেশ্বর থেকে পল্টন হয়ে গাজীপুর রোডে সক্রিয় রয়েছে।\r\nজুরাইনের আজাদ মামার নেতৃত্বে ১০ জনের একটি দল সক্রিয় রয়েছে রাজধানীর বিভিন্ন এলাকায়। সদস্যদের মধ্যে অন্যতম হচ্ছে জাহিদুল ও মাইনুদ্দিন। সবুজবাগের মাণ্ডা এলাকায় রিপনের নেতৃত্বে গড়ে উঠেছে ১০-১২ জনের একটি দল। সদস্যদের মধ্যে অন্যতম হচ্ছে স্বপন ও উজ্জ্বল।\r\nজুরাইনে সবুজের নেতৃত্বে গড়ে উঠেছে ১৫-২০ জনের আরেকটি দল। এ দলের অন্যতম হচ্ছে জুরাইনের মতিন, নামাশ্যামপুরের শিপন ও কেরানীগঞ্জের শহীদ। মহাখালী বাসস্ট্যান্ড থেকে ডেমরার ছনটেক পর্যন্ত সক্রিয় রয়েছে মহাখালীর লিয়াকত। তাদের সঙ্গে রয়েছে আরও ১০ জন। এদের মধ্যে অন্যতম হচ্ছে ছনটেকের রমজান। মহাখালী বাসস্ট্যান্ড এলাকায় পাঁচ-ছয়জনের একটি দলের নেতৃত্ব দিচ্ছে ইয়াকুব। মাতুয়াইলে মামুনের নেতৃত্বে রয়েছে ১০-১২ জনের একটি দল। দনিয়ায় মনুর নেতৃত্বে রয়েছে ২০ জনের একটি দল।\r\nরাজধানীর পার্শ¼বর্তী মুক্তারপুর ও কাঁচপুর, লালবাগ, রাজধানী মার্কেট, নটর ডেম কলেজ, যাত্রাবাড়ী, শনির আখড়া, কাঁটাবন মোড়, শাহবাগ মোড়, শিশুপার্ক, রমনা পার্ক, পোস্তগোলা ব্রিজ, এফডিসি গেট, নাজিরাবাজার, প্রেসক্লাব, ডেমরা বাজার, সারুলিয়া বাজার, সায়েদাবাদ, গুলিস্তান, সার্জেন্ট আহাদ পুলিশ বক্স, ঢাকা মেডিকেল কলেজ, ধোলাইখাল, বাবুবাজার ও গোলাপশাহ মাজার এলাকায় সক্রিয় রয়েছে নূর ইসলাম বাহিনী। নূর ইসলাম বর্তমানে মোহাম্মদপুরে থাকে। তার নেতৃত্বে রয়েছে ২০-২৫ জন। এদের মধ্যে কালা আজমত, কবির, মিন্টু ও নান্টু উল্লেখযোগ্য।\r\n এক অপরাধীর স্বীকারোক্তি:  অজ্ঞান পার্টির নেতাদের মধ্যে ধরা পড়েছে চান মিয়া ওরফে পণ্ডিত, আজিজ ওরফে গুরু, শাহাজাহান, রাকিব, হানিফ, মান্নান ও তোতা। গ্রেপ্তারের পর আজিজ বলেছে, সে মোহাম্মদপুরে বসবাস করলেও তার দলের শফি, আজম, মালেক ও জাফরের নেতৃত্বে প্রায় ৫০ জন সদস্য নগরীর গুলিস্তান, সদরঘাট, কারওয়ান বাজার, ফার্মগেট, ঢাকার অদূরে টঙ্গী ও গাজীপুরে লোকজনকে অজ্ঞান করে ছিনতাই করে। তার তত্ত্বাবধানে ও প্রশিক্ষণে এ সদস্যদের গড়ে তোলা হয়। সে নিজে ভারতে এক বছরের প্রশিক্ষণ নিয়েছে অজ্ঞান করার বিষয়ে।\r\nআজিজ বলেছে, সে ১৯৮১ সালে কলকাতায় যায়। সেখানে ছিনতাইকারীরা তার টাকা-পয়সা নিয়ে গেলে সে হাওড়া রেলস্টেশনে গিয়ে ওঠে। একদিন তার কাছে চারজন লোক এসে তার পরিচয় ও বিস্তারিত শোনে। তারা তাকে তাদের সঙ্গে কাজ করার প্রস্তাব দিলে সে রাজি হয়। তারাই তাকে মানুষ অজ্ঞান করার কৌশল শেখায়। প্রথমদিকে তার দায়িত্ব ছিল পুলিশের গতিবিধির ওপর নজর রাখা। তারপর ‘অজ্ঞান গুরুদের’ কাজকর্ম দেখত এবং এক বছর তাদের সঙ্গে কাজ করে।\r\nআজিজ এক সময় দেশে ফিরে শরীয়তপুরের পালং উপজেলার আড়িগাঁও গ্রামের বাড়িতে থাকতে শুরু করে। জমা টাকা শেষ হলে ঢাকায় আসে এবং তরিতরকারি বেচাকেনা করতে থাকে। পঁুজি শেষ হয়ে গেলে রিকশা চালানো শুরু করে। এখান থেকেই শুরু হয় চালককে অজ্ঞান করে রিকশা লুটে নেওয়ার পর্ব। ধীরে ধীরে প্রশিক্ষণ দিয়ে ৫০ জনের একটি দল গড়ে তোলে সে।\r\nচুরির কৌশল জানাতে গিয়ে আজিজ বলেছে, প্রথমে যাত্রীবেশে তার দলের দুই সদস্য রিকশায় উঠে বিভিন্ন এলাকায় ঘোরাঘুরি করে। একপর্যায়ে চালক ক্লান্ত হলে চায়ের দোকানের সামনে রিকশা থামাতে বলা হয়। সেখানে রিকশাচালককে চা সাধা হয় এবং সুযোগ বুঝে তাতে ঘুমের ট্যাবলেট মিশিয়ে দেওয়া হয়। কিছু দূর যেতেই চালক ঘুমের ঘোরে রিকশা থেকে নেমে এদিক-সেদিক চলতে থাকেন, আবার কখনো অচেতন হয়ে যান। এ সুযোগে রিকশা নিয়ে তারা চলে যায়। এভাবে মাসে ৩০টির বেশি রিকশা নেওয়া হয়। প্রতিটি রিকশা ৫০০ টাকা দরে চোরাই বাজারে বিক্রি করা হয়। ছয় বছরে সে প্রায় আড়াই হাজার রিকশা চুরি করেছে।\r\nআজিজ দু-তিনবার পুলিশের হাতে ধরা পড়লেও জামিনে ছাড়া পেয়ে যায়। \r\n \r\n","status":true,"publishDate":{"$date":{"$numberLong":"1191780000000"}},"createdAt":{"$date":{"$numberLong":"1749630558241"}},"__v":{"$numberInt":"0"}}
{"_id":{"$oid":"68493e9bfeffa705aaa54b68"},"image":"image-1749630618968.webp","title":"গল্প করে, বই পড়ে দিন কাটে হাসিনার একা থাকতে ভালোবাসেন খালেদা","description":" রবীন্দ্রনাথের কবিতা পড়েন আওয়ামী লীগ সভানেত্রী শেখ হাসিনা। জেলে আসার সময় সঙ্গে আনা  সঞ্চয়িতা র কবিতার শ্রোতা বলতে তিন মহিলা কারারক্ষী। বিশেষ কারাগারে তাঁর দিন কাটে গল্প, কবিতা আর পবিত্র কোরআন পড়ে। মাঝেমধ্যে টিভি দেখেন, রেডিওতে খবর ও গান শোনেন। \r\nখুব কম কথা বলেন বিএনপির চেয়ারপারসন খালেদা জিয়া। পায়ের ব্যথার কারণে হাঁটাহাঁটি করেন কম। খুব দরকার না থাকলে কক্ষ থেকে বের হন না। খাবার খান পরিমিত। তবে প্রিয় ফল পেঁপে তাঁর চাই-ই। চারটি দৈনিক পত্রিকা আর ধর্মীয় বই পড়ে দিন কাটে তাঁর। টিভি দেখেন, তবে রেডিও শোনেন না। নামাজের পর দীর্ঘ সময় ধরে দোয়া-দরুদ পড়েন। কারা প্রশাসনের কর্মকর্তা, কারারক্ষী ও গুরুত্বপূর্ণ বন্দীদের স্বজন ও তাদের আইনজীবীদের সঙ্গে কথা বলে এসব তথ্য জানা গেছে। \r\nজরুরি অবস্থা জারির পর গত ৩ ফেব্রুয়ারি বিশেষ অভিযান শুরুর পর থেকে এ পর্যন্ত ৬২ জন গুরুত্বপূর্ণ ব্যক্তি গ্রেপ্তার হয়েছেন। এঁদের মধ্যে সাবেক মন্ত্রী, প্রতিমন্ত্রী, সাংসদ, সচিব, ব্যবসায়ী সবাই আছেন। কেউ কেউ বিচার শেষে সাজা ভোগ করছেন। যাঁদের সশ্রম কারাদণ্ড হয়েছে, তাঁদের কাজও বণ্টন করে দিয়েছে কারা কতৃ‌র্পক্ষ।\r\nগুরুত্বপূর্ণ বন্দীদের মধ্যে বিভিন্ন হাসপাতালে চিকিৎসাধীন রয়েছেন ১৫ জন। ঢাকা কেন্দ্রীয় কারাগারে আছেন ৩০ জন। কাশিমপুর কেন্দ্রীয় কারাগারে আছেন নয়জন। অন্যরা আছেন দেশের বিভিন্ন কারাগারে। \r\nকারা প্রশাসনের উপমহাপরিদর্শক মেজর শামসুল হায়দার ছিদ্দিকী  প্রথম আলো কে বলেন, সাজাপ্রাপ্ত বন্দী ছাড়া অন্যদের কাজ করা বাধ্যতামূলক নয়। তার পরও অনেক বন্দী সময় কাটাতে নিজেদের মতো কাজকর্ম করেন। \r\n শেখ হাসিনার দিন যেভাবে কাটে:  জাতীয় সংসদ ভবন এলাকায় অবস্থিত বিশেষ কারাগারে আছেন সাবেক প্রধানমন্ত্রী ও আওয়ামী লীগ সভানেত্রী শেখ হাসিনা। এই কারাগারে দোতলায় তিনটি কক্ষ নিয়ে তিনি থাকেন। সেখানে তিনি নামাজ পড়েন। পাশাপাশি বই পড়ে আর মহিলা কারারক্ষীদের সঙ্গে গল্প করে সময় কাটান। কারাগারে আসার পরই নিজের হাতে রান্না করে খাওয়ার জন্য চুলা আর হাঁড়ি-পাতিলের আবেদন জানিয়েছিলেন শেখ হাসিনা। তবে কারা কতৃ‌র্পক্ষ তা অনুমোদন করেনি। \r\nমেজর শামসুল হায়দার  প্রথম আলো কে বলেন, ‘নিরাপত্তার কারণে তাঁকে চুলা জ্বালানোর অনুমতি দেওয়া হয়নি। এখন কারা কতৃ‌র্পক্ষের দেওয়া খাবারই তিনি খাচ্ছেন।’ খাবার বলতে সকালে দেওয়া হচ্ছে রুটি, সবজি, ডিম আর চা। দুপুরে দেওয়া হয় ভাত, মাছ বা মাংস, ডাল ও আলু ভর্তা। রাতেও একই ধরনের খাবার দেওয়া হয়। আত্মীয়স্বজন কোনো খাবার দিলে পরীক্ষার পর তা খেতে দেওয়া হয়। \r\nকারা সূত্রগুলো জানায়, খুব সকালে ঘুম থেকে ওঠেন শেখ হাসিনা। ফজরের নামাজের পর কোরআন শরিফ পড়েন। নাশতার পর চা আর সংবাদপত্র নিয়ে বসেন। দুপুরের খাওয়ার পর বিশ্রাম নেন, কিন্তু দিনের বেলায় তিনি ঘুমান না। বিকেলে দোতলার বারান্দায় হাঁটাহাঁটি করেন। রেডিওতে খবর ও গান শোনেন। মাঝেমধ্যে পারিবারিক চিঠিপত্র পড়েন, সঙ্গে করে আনা ছবির অ্যালবামও দেখেন। শেখ হাসিনা রাতের খাবার খান সাড়ে নটা থেকে ১০টার মধ্যে। কিছু সময় টিভি দেখে সাড়ে ১১টার মধ্যে তিনি ঘুমিয়ে যান। জেলে আসার পর শেখ হাসিনা তাঁর পছন্দমতো কিছু বই আনিয়েছেন। এসব বইয়ের মধ্যে আছে বঙ্গবন্ধুকে নিয়ে লেখা কিছু বই আর কয়েকটি উপন্যাস। কিছু ধর্মীয় বইও আছে। জেলে আসার পর তিনি কোরআন খতম দিয়েছেন।\r\nকারা প্রশাসনের উপমহাপরিদর্শক জানান, শেখ হাসিনার ডান কানের সমস্যা এখনো আছে। ২১ আগস্ট বঙ্গবন্ধু এভিনিউয়ে গ্রেনেড হামলার পর থেকে তাঁর কানের সমস্যা দেখা দেয়। কারাগারে আসার পর তাঁর চিকিৎসক অধ্যাপক প্রাণগোপাল দত্ত দুবার এসে কান পরীক্ষা করেন। তিনি স্বামীর সঙ্গে দেখা করার যে আবেদন করেছেন তা মঞ্জুর হয়েছে। কিছুদিনের মধ্যে ড. ওয়াজেদ মিয়াকে বিশেষ কারাগারে আসার অনুমতি দেওয়া হবে বলে মেজর হায়দার জানান। \r\n খালেদা জিয়ার দিন কাটে যেভাবে:  বিএনপির চেয়ারপারসন বেগম খালেদা জিয়া কথা বলেন খুব কম। খুব দরকার না হলে তিনি কাউকে ডাকেন না। একই ঘরের ভেতরে থাকেন। দোতলায় তাঁর জন্য তিনটি কক্ষ বরাদ্দ থাকলেও তিনি এ দুই কক্ষে তেমন একটা যান না। খাবার খান খুব পরিমিত। শেখ হাসিনার মতো একই ধরনের খাবার তাঁকে দেওয়া হয়। তবে প্রতিদিন তিনি পাকা পেঁপে খান। কারা প্রশাসনের পক্ষও তা নিয়মিত সরবরাহ করেন।\r\nকারা সূত্র জানায়, বেগম খালেদা জিয়া ঘুমাতে যান একটু দেরিতে। রাত একটার আগে তিনি ঘুমান না। তবে সকালে ওঠেন সাড়ে আটটা থেকে নটার দিকে। ফজরের নামাজের পর তিনি আবার ঘুমিয়ে পড়েন। বেশির ভাগ সময় তিনি হাতে তসবি রাখেন। তাঁর কক্ষে যে টিভি আছে সেটাই একমাত্র বিনোদন। কোনো রেডিও নেই। কারা প্রশাসন থেকে তিনটি বাংলা আর একটি ইংরেজি পত্রিকা তাঁকে দেওয়া হয়। সংশ্লিষ্ট সূত্রগুলো জানায়, কারা প্রশাসনের লোকজন পেলেই বেগম জিয়া তাঁর সন্তানদের কথা জানতে চান। কারাগারে আসার পর তাঁর চোখে একবার সমস্যা হয়েছিল। তখন পরিবারের লোকজন চোখের ওষুধ দিয়ে যান। কোনো দর্শনার্থী এলে তিনি পাশের কক্ষে এসে কথা বলেন। নিচের একটি কক্ষ দর্শনার্থীদের জন্য নির্ধারিত থাকলেও তিনি নিচে নামেন না।\r\nউপমহাপরিদর্শক মেজর হায়দার জানান, কারাগারে আসার পরপরই বেগম জিয়াকে কারাগারে কী করতে পারবেন আর কী পারবেন না, তা জানিয়ে দেওয়া হয়। তিনি এসব মেনে চলেন। \r\n বন্দীদের কাজকর্ম:  সাজাপ্রাপ্ত গুরুত্বপূর্ণ বন্দীদের অনেকেই কারাগারের ভেতরে বিভিন্ন দায়িত্ব পেয়েছেন। কেউ শিক্ষকতা, কেউ লাইব্রেরিয়ান হিসেবে দায়িত্ব পালন করছেন। কারা সূত্র জানায়, ব্রিটিশ আমলের ঘানি টানার মতো কাজগুলো বর্তমান জেলকোডে নেই। তাই তাঁরা ভালোই আছেন কারাগারে। গুরুত্বপূর্ণ বন্দীদের মধ্যে সাবেক যোগাযোগমন্ত্রী ব্যারিস্টার নাজমুল হুদা ঢাকা কেন্দ্রীয় কারাগারে বাগান পরিচর্যা করেন। কারাগারের লাইব্রেরিতে ধর্মীয় বইয়ের সংখ্যা বেশি। এর পাশাপাশি ইতিহাস ও সাহিত্যের বই রয়েছে। এই কারাগারের লাইব্রেরির দেখাশোনা করতেন দুর্নীতির দায়ে সাজাপ্রাপ্ত আসামি সাবেক বিমান প্রতিমন্ত্রী ও বিএনপি নেতা মীর নাছির। তাঁকে বর্তমানে চট্টগ্রাম কারাগারে পাঠানো হয়েছে। মোহাম্মদ নাসিম কাশিমপুর কারাগারে বাগান পরিচর্যার কাজ করেন। \r\n ডিআইজি প্রিজন মেজর শামসুল হায়দার ছিদ্দিকী বলেন, শিক্ষিত মহিলা কারাবন্দীরা কারাগারের প্রশাসনিক বিষয়ে সহযোগিতা করে থাকেন। বর্তমানে কারাগারে মহিলা বন্দী আছেন ৬০০ জন। এঁদের অধিকাংশ অশিক্ষিত। এঁদের ৫০ জনের দল করে শিক্ষা দেওয়া হচ্ছে। \r\n মহিলা বন্দী:  ঢাকা কেন্দ্রীয় কারাগারে গুরুত্বপূর্ণ নারী বন্দীদের জন্য নির্ধারিত সেল এখন ফাঁকা। বেশ কিছুদিন থেকে সেখানে কোনো গুরুত্বপূর্ণ বন্দী নেই। সব গুরুত্বপূর্ণ নারী বন্দীই এখন বঙ্গবন্ধু শেখ মুজিব বিশ্ববিদ্যালয় হাসপাতালের প্রিজন সেলে চিকিৎসাধীন। এঁরা হলেন সাবেক যোগাযোগমন্ত্রী নাজমুল হুদার স্ত্রী অ্যাডভোকেট সিগমা হুদা, আমানউল্লাহ আমানের স্ত্রী সাবেরা আমান, আলী আজগর লবীর স্ত্রী খুশনুদ লবী। মহিলা বন্দীদের মধ্যে গিয়াসউদ্দিন আল মামুনের বান্ধবী অদিতি সেনগুপ্ত আছেন সাধারণ মহিলা ওয়ার্ডে।  \r\nচিকিৎসাধীন বন্দী:  উপমহাপরিদর্শক মেজর শামসুল হায়দার ছিদ্দিকী জানান, অসুস্থ ভিআইপিদের মধ্যে আওয়ামী লীগের সাধারণ সম্পাদক মো. আব্দুল জলিল আছেন ল্যাবএইড হাসপাতালে, আওয়ামী লীগ নেতা কামাল আহমেদ মজুমদার আছেন বারডেম হাসপাতালে, বিএনপির সাবেক মন্ত্রী তরিকুল ইসলাম, সাবেক স্বরাষ্ট্র প্রতিমন্ত্রী লুৎফুজ্জামান বাবর, এ এইচ এম সেলিম ওরফে সিলভার সেলিম, আওয়ামী লীগের যুগ্ম সাধারণ সম্পাদক ওবায়দুল কাদের, সাবেক মন্ত্রী শেখ সেলিম, কাজী জাফরউল্লাহ ও খালেদা জিয়ার ছোট ছেলে আরাফাত রহমান কোকো বঙ্গবন্ধু শেখ মুজিব মেডিকেল বিশ্ববিদ্যালয় হাসপাতালে চিকিৎসাধীন আছেন। সর্বশেষ গত বুধবার সাবেক মন্ত্রী মহীউদ্দীন খান আলমগীরকে প্রিজন সেলে আনা হয়।  \r\n\r\nশেখ হাসিনাকে কাল জিজ্ঞাসাবাদ করতে পারে দুদক\r\n ভাসমান (বার্জ মাউন্টেড) বিদ্যুৎকেন্দ্র স্থাপনসংক্রান্ত দুর্নীতির মামলায় কাল সোমবার সাবেক প্রধানমন্ত্রী ও আওয়ামী লীগের সভানেত্রী শেখ হাসিনাকে জিজ্ঞাসাবাদ করতে পারে দুর্নীতি দমন কমিশন (দুদক)। সংশ্লিষ্ট সূত্র জানিয়েছে, দুদকের তদন্ত কর্মকর্তারা বিশেষ কারাগারে তাঁকে জিজ্ঞাসাবাদ করবেন। খবর ইউএনবির। \r\nদুদকের আবেদনের পরিপ্রেক্ষিতে গত মঙ্গলবার ঢাকার মুখ্য মহানগর হাকিম আদালত এ মামলায় শেখ হাসিনাকে জিজ্ঞাসাবাদ করার অনুমতি দেন। \r\nতিন কোটি টাকা ঘুষ নিয়ে বিগত আওয়ামী লীগ সরকার আমলে ভাসমান বিদ্যুৎকেন্দ্র স্থাপনসংক্রান্ত দরপত্রে নিয়ম লঙ্ঘন ও দুর্নীতির মাধ্যমে একটি কোম্পানিকে কাজ দেওয়ার অভিযোগে এ মামলা হয়। তেজগাঁও থানায় গত ২ সেপ্টেম্বর দুদকের করা এ মামলায় শেখ হাসিনাসহ সাতজনকে আসামি করা হয়।\r\nমামলায় অভিযোগ করা হয়, তিনটি বার্জ মাউন্টেড বিদ্যুৎকেন্দ্র স্থাপনের জন্য ১৮টি আবেদন প্রাথমিকভাবে যোগ্য বলে বিবেচিত হলেও সবাইকে বঞ্চিত করে খুলনা পাওয়ার কোম্পানীকে ( ওয়ার্টসিলা পাওয়ার ডেভেলপমেন্ট লিমিটেড এবং সামিট গ্রুপ এবং উইনাইটেড গ্রুপের সমন্বয়ে গঠিত কোম্পানী) কাজ দেওয়া হয়।\r\n","status":true,"publishDate":{"$date":{"$numberLong":"1193508000000"}},"createdAt":{"$date":{"$numberLong":"1749630619029"}},"__v":{"$numberInt":"0"}}
{"_id":{"$oid":"68493edffeffa705aaa54b6c"},"image":"image-1749630687097.webp","title":"সন্ধ্যারাতের খবর, ভোররাতের অভিযান ","description":"রাত বাড়ার সঙ্গে সঙ্গে একটা ‘খবর’ বাতাসে ভেসে বেড়াচ্ছে। দায়িত্বশীল কেউ নিশ্চিত করছে না। কিন্তু সত্যি হলে তা এত বড় খবর যে শোনা কথায় বিশ্বাস রাখা কঠিন। তার পরও এ রকম ‘খবর’-এর গন্ধ পেয়ে সাংবাদিকের পক্ষে চুপচাপ বসে থাকা অসম্ভব। এখানে ফোন, সেখানে ধরনা—নিশ্চিত হওয়ার নানান চেষ্টা। শেষপর্যন্ত বাতাসে ভাসা ‘খবর’টাই বাস্তব হলো গভীর রাতের একটি মামলায়।\r\nসারারাতের প্রতীক্ষা শেষে সবে পুব আকাশ ভোরের আবির ছড়াচ্ছে। হঠাৎ ‘জান্তব’ আওয়াজ বাতাস ভারী করে তুলল। ভোরের নীরবতাকে সশব্দ ধাক্কায় চুরমার করে ৪০টি গাড়ির বহর জিয়াউর রহমান, বীর উত্তম সড়ক দিয়ে প্রধান উপদেষ্টার দপ্তর, পুরোনো বিমানবন্দর পেছনে ফেলে জাহাঙ্গীর গেট পেরিয়ে সেনানিবাসের ভেতরে ঢুকে দৃষ্টির আড়ালে চলে গেল। সারা রাতের যে খবর, তাতে বহরের গন্তব্য বুঝতে অসুবিধা হয় না। গন্তব্য ৬ শহীদ মঈনুল রোড, সাবেক প্রধানমন্ত্রী খালেদা জিয়ার বাসভবন। তাহলে গ্রেপ্তার হচ্ছেন খালেদা জিয়া? এতক্ষণে বোধহয় ‘খবর’-এর সত্যতা মিলতে চলেছে। \r\nপিএসসির সামনের সড়কে স্ফীত উদরের (বাস-বে) এক পাশে বসে আমরা সেই মাঝরাত থেকে। আমরা মানে, বেশির ভাগই টেলিভিশনের সাংবাদিক ও ক্যামেরাম্যান। সংবাদপত্রের প্রতিনিধি বলতে আমি আর আনিস রহমান। আর সিটি করপোরেশনের দৌলতে আমাদের সঙ্গী বেয়াড়া মশার দল। মশককুলের সংগীত লহরির তাল বারবার কেটে যাচ্ছে পকেটে থাকা মোবাইল ফোনের কারণে। অফিস থেকে বারবার জানতে চাওয়া হচ্ছে, ‘কী, হয়েছে? পত্রিকা ছাড়ব?’\r\nঅফিসে সহকর্মীরা অপেক্ষায় আছেন আমার ‘সম্মতি’র অপেক্ষায়। আমি খবরটি নিশ্চিত করলেই তাঁরা পত্রিকা ছেড়ে দেবেন। সদ্য আমেরিকা-ফেরত জাহিদ হোসেন খবরের টানে বাসায় ফেরার কথা ভুলেই গেছেন। রাত ক্রমশ ভোরের দিকে যাওয়ার সঙ্গে সঙ্গে বার্তা সম্পাদকের আশঙ্কার পারদ চড়তে থাকে—‘নাহ্‌! আজ বোধহয় আর খালেদা জিয়ার গ্রেপ্তারের খবর ধরানো গেল না।’ ওদিকে প্রেস থেকে ফোন, ‘কখন ছাড়বেন, এরপর দিলে হকাররা তো নেবে না। ঢাকায় দেড় লাখ ছাপা, কী করে ছাপব।’ বার্তা বিভাগ থেকে প্রবোধ দেওয়া হচ্ছে—‘একটু অপেক্ষা করেন। সব রেডি। কনফার্ম হলেই ছেড়ে দেব।’ \r\nইতিমধ্যে চারদিক ফরসা হয়ে এসেছে। ততক্ষণে আমাদের সঙ্গে যুক্ত হয়েছেন বিবিসির কাদির কল্লোলসহ আরও কয়েকজন সংবাদকর্মী। ততক্ষণে রাতের জড়তা ভেঙে ফ্যালকন টাওয়ারের বাসিন্দারা হাঁটতে বেরিয়েছেন। কিছু গাড়িও পথে নেমেছে। হঠাৎ করে সাতসকালে ফুটপাতে একসঙ্গে এত লোক দেখে পথচলা মানুষের উৎসুক দৃষ্টি থেমে থাকে না। \r\nসংখ্যা বাড়ার সঙ্গে সঙ্গে ফুটপাতের ওপরেই শুরু হয় সাংবাদিকদের জম্পেশ আড্ডা। সঙ্গে চলছে গ্রেপ্তার অভিযান নিয়ে মনগড়া মন্তব্য, আর সেই মন্তব্য ধরে গভীর আলোচনা। \r\nআওয়ামী লীগ সভানেত্রী শেখ হাসিনাকে গ্রেপ্তারের পর থেকেই বিএনপি চেয়ারপারসন বেগম খালেদা জিয়া কবে গ্রেপ্তার হবেন তা নিয়ে ব্যাপক আলোচনা চলছিল সর্বত্র। গোয়েন্দা সংস্থার কর্মকর্তা বা আইনশৃঙ্খলা রক্ষাকারী বাহিনীর শীর্ষ পর্যায়ের কর্মকর্তাদের সামনে পেলেই সাংবাদিকেরা দিনক্ষণ সম্পর্কে জানতে চাইতেন। গত ২ সেপ্টেম্বর রাতে দুদকের একজন উপপরিচালক বাদী হয়ে খালেদা জিয়া ও তাঁর ছোট ছেলে আরাফাত রহমান কোকোসহ ১৩ জনকে আসামি করে তেজগাঁও থানায় একটি দুর্নীতির মামলা করেন। এ মামলার পরই গ্রেপ্তারের বিষয়টি প্রায় চূড়ান্ত হয়ে যায়। \r\nআমাদের কাছে খবর ছিল, যৌথ বাহিনীর সদস্যরা খালেদা জিয়াকে গ্রেপ্তারের প্রস্ত্ততি নিয়েছেন। ঢাকা কেন্দ্রীয় কারাগার কতৃ‌র্পক্ষকে আগে থেকেই প্রস্ত্তত থাকতে বলা হয়। আর আমাদের বলা হয়েছিল, গভীর রাতে খালেদা জিয়া গ্রেপ্তার হলে সে খবর যেকোনোভাবে পাঠকের কাছে পৌঁছে দিতে হবে। এর আগে শেখ হাসিনাকে গ্রেপ্তারের খবরও আমরাই পাঠকের কাছে পৌঁছে দিতে পেরেছিলাম। \r\nসম্পাদক এ সময় বিদেশে। ফলে বার্তা সম্পাদকের ওপর কিছুটা বাড়তি চাপ তো ছিলই। তাঁর চাপেই বিভিন্ন সূত্রে খবর নিয়ে অনেকটা নিশ্চিত হলাম গ্রেপ্তারের ব্যাপারে। রাজারবাগ থেকে একজন পুলিশ কর্মকর্তা জানালেন, অভিযানের জন্য মহিলা পুলিশকে প্রস্ত্তত করা হয়েছে। তবে অভিযান হবে ভোররাতে। অফিসে ছিলেন টিপু সুলতান; তিনিও সব জায়গায় ফোন করে নিশ্চিত হলেন। \r\nসারা দিনের ধকল আর পেটে খিদে নিয়ে আরও একটা রাত জাগার প্রস্ত্ততি নিতে হবে। প্রস্ত্ততির অঙ্গ হিসেবে বাসায় গেলাম খেতে। কিন্তু দুটো নাকে-মুখে দিয়ে খাওয়া শেষ করতে না করতেই আবার লাজ্জাত ভাইয়ের ফোন। বললেন, ‘এক্ষুনি অফিসে আসেন।’ আমি অফিসে এসে দেখি, তিনি আমার আগেই পৌঁছে গেছেন। অফিসে ঢুকতেই চেপে ধরেন সহকারী বার্তা সম্পাদক হাফিজুর রশীদ হীরন আর সিনিয়র সহ-সম্পাদক আলিম-উজ-জামান। জানতে চান বিষয়টি কখন নিশ্চিত হবেন?\r\nএ রকম একটা ঘটনা ঘটতে যাচ্ছে ধরে নিয়ে আগেই ‘স্টোরি’ দাঁড় করিয়ে রেখেছিলেন যুগ্ম বার্তা সম্পাদক সেলিম খান। আনিস রহমান তেজগাঁও থানায় গেছেন মামলার এফআইআরের কপি আনতে। সেখানে সাংবাদিকদের এত ভিড় যে কপি নিয়ে তেজগাঁও থানা থেকে কয়েক শ গজ দূরে  প্রথম আলো  অফিসে আসতেই তাঁর কয়েক ঘণ্টা লেগে যায়। মোবাইল ফোনে তিনি শুনিয়ে যাচ্ছিলেন এফআইআরের বিবরণ। এদিকে অফিসে সবাই দারুণ ক্ষুধার্ত। কিন্তু এত রাতে খাওয়ার জন্য কোথায় যাওয়া যাবে? ভরসা মগবাজারের ক্যাফে ডি তাজ, পাওয়া গেল ৩০ প্যাকেট ভুনা খিচুড়ি। \r\nরাত সাড়ে তিনটায় খবর পাওয়া গেল, শাহবাগের পুলিশ নিয়ন্ত্রণ কেন্দ্রে অভিযানের ব্যাপক প্রস্ত্ততি নেওয়া হয়েছে। বহরের সব গাড়ি ও লোকবল তৈরি আছে। সংকেত দেওয়ামাত্র তারা নেমে পড়বে অভিযানে। সেই থেকে আমরা বসে আছি একটি ‘সেই’ খবরের অপেক্ষায়। \r\nসেই যে ফোন বাজছে আর থামে না। অফিস থেকে বারবার অগ্রগতি জানতে চাওয়া হচ্ছে। গাড়ির বহর জাহাঙ্গীর গেটের ভেতরে ঢুকেছে ভোর পাঁচটা ১০ মিনিটে। সঙ্গে সঙ্গে তা জানিয়ে দিই। ওই দিন সারা রাত ঘটনার সঙ্গে পাল্টে গেছে  প্রথম আলো । একাধিক সংস্করণ হয়েছে। গাড়িবহর ভেতরে যাওয়ার পর শুরু হয়েছে সর্বশেষ সংস্করণের প্রস্ত্ততি। কিন্তু খালেদা জিয়াকে গ্রেপ্তার করা না হওয়া পর্যন্ত ‘গ্রেপ্তার’ শব্দটি লিখতে চান না লাজ্জাত ভাই। তাই ‘খালেদাকে ধরতে অভিযান’ শিরোনাম দিয়ে ছাপা হচ্ছে ‘সর্বশেষ’ সংস্করণ। \r\nএদিকে আমরা তখনো ঠায় বসে আছি অপেক্ষায়। লাল আবিরের অবগুণ্ঠন সরিয়ে সূর্য হাসতে শুরু করেছে। এরই মধ্যে দেখি, গাড়ি হাঁকিয়ে এদিকেই আসছেন লাজ্জাত ভাই, সঙ্গী সেলিম খান ও শাহজাহান সিরাজী। সেখানেও তাঁদের একটাই জিজ্ঞাসা—‘কী, হবে।’ এমন সময় খালেদা জিয়াকে গ্রেপ্তারের কথা আমাকে নিশ্চিত করলেন কাফরুল থানার ভারপ্রাপ্ত কর্মকর্তা। সে খবর জানাতেই বার্তা সম্পাদক প্রেসে ফোন দিলেন, ‘ছাপা থামান, আমরা আসছি, হেডিং চেঞ্জ হবে।’ আমাদের ফেলে তিনজন আবার ছুটলেন অফিসের দিকে। \r\nওদিকে অফিস তখন সুনসান। সারা রাতের ক্লান্তি শেষে সবে একটু দম ফেলার ফুরসত পেয়েছে। কিন্তু তা হওয়ার জো নেই। সহকর্মী গ্রাফিক্স বিভাগের আমিন ছুটে এলেন। জানালেন, বাসায় গিয়ে কাপড় ছাড়ার সুযোগ পাননি। আবার পরিবর্তন, নতুন শিরোনাম। কিন্তু সমস্যা, প্রেসে পত্রিকা নিয়ে যাবে কে? অতঃপর বার্তা সম্পাদকের গাড়িতে প্রথম পাতার ট্রেসিং নিয়ে প্রেসে গেলেন ওরা চারজন। প্রেসের প্লেট মেকিং বিভাগের এক সহকর্মী নতুন শিরোনাম লাগালেন। সকাল সাড়ে ছয়টায় শুরু হলো খালেদা গ্রেপ্তারের খবর নিয়ে নতুন পত্রিকা ছাপার কাজ।\r\nসকাল সাতটা ৪৭ মিনিটে সেনানিবাস থেকে পুলিশের গাড়িবহর বেরিয়ে যায় আদালতের দিকে। ধূসর একটি জিপে খালেদাকে আর লাল গাড়িতে করে তাঁর ছেলে আরাফাত রহমান কোকোকে নিয়ে দ্রুত বহর বেরিয়ে যায় আমাদের মুখে ধুলো ছড়িয়ে। কালো কাচের ভেতর দিয়ে আবছা দেখা গেল সাবেক প্রধানমন্ত্রীকে। \r\nঅভিযানপর্ব শেষ হলেও আমাদের কাজ তখনো বাকি। কীভাবে তাঁকে গ্রেপ্তার করা হলো, গ্রেপ্তারের সময় তিনি কী বলেছেন—এসব জানতে হবে। ছুটে যাই গোয়েন্দা কর্মকর্তাদের কাছে। বাসায় ফিরতে ফিরতে দুপুর গড়িয়ে যায়। তার পরও মাথার ভেতরে ঘুরপাক খেতে থাকে— চারটার মধ্যেই আবার অফিসে যেতে হবে। সারা দেশের পাঠকের জন্য গ্রেপ্তারের খবর নতুন করে লিখতে হবে। সারা দিনের ক্লান্তির পর বিছানায় গা এলিয়ে দিতেই ‘এক নিঃস্বপ্ন নিদ্রায় নিহত’ হই।\r\n লেখক: সিনিয়র রিপোর্টার, প্রথম আলো।\r\n","status":true,"publishDate":{"$date":{"$numberLong":"1194026400000"}},"createdAt":{"$date":{"$numberLong":"1749630687156"}},"__v":{"$numberInt":"0"}}
{"_id":{"$oid":"68493f15feffa705aaa54b70"},"image":"image-1749630741329.webp","title":"গ্রেপ্তার হওয়া চার শিক্ষকের প্রতি সদয় হওয়ার সুপারিশ তদন্ত কমিশনের প্রতিবেদন প্রস্ত্তত ","description":"১৫ নভেম্বর প্রতিবেদন দাখিল\r\nবিশ্ববিদ্যালয়ে দলীয় রাজনীতি চলবে না\r\nবিশ্ববিদ্যালয় অধ্যাদেশ সংশোধন\r\nক্যাম্পাস পুলিশ গঠন করতে হবে \r\nকামরুল হাসান \r\nঢাকা বিশ্ববিদ্যালয়ে সহিংস ঘটনায় গ্রেপ্তার হওয়া চার শিক্ষকের ব্যাপারে সরকারকে সদয় হওয়ার সুপারিশ করেছে এ ঘটনা তদন্তে গঠিত বিচার বিভাগীয় কমিশন। একই সঙ্গে ঢাকা বিশ্ববিদ্যালয়সহ সব উচ্চ শিক্ষাপ্রতিষ্ঠানে ছাত্র ও শিক্ষকদের দলীয় রাজনীতি বন্ধ করার কথাও বলা হয়েছে তদন্ত প্রতিবেদনে। ৫০ দিনের তদন্ত শেষে কমিশন এ প্রতিবেদন তৈরি করেছে। গতকাল সোমবার কমিশনের মেয়াদ শেষ হয়েছে। ১৫ নভেম্বর প্রতিবেদনটি প্রধান উপদেষ্টা ড. ফখরুদ্দীন আহমদের কাছে দেওয়া হবে।\r\nকমিশনের চেয়ারম্যান বিচারপতি হাবিবুর রহমান খান গতকাল তাঁর কার্যালয়ে  প্রথম আলো কে বলেন, ফৌজদারি মামলায় অভিযুক্ত হওয়ার কারণে শিক্ষকদের মুক্তি দেওয়ার ব্যাপারে কমিশনের পক্ষ থেকে কোনো মন্তব্য করা হয়নি। কিন্তু শিক্ষকদের ব্যাপারে সদয় হওয়া ছাড়াও বিশ্ববিদ্যালয়ে সুষ্ঠু পরিবেশ রাখার স্বার্থে যা যা করা দরকার, তা করার সুপাারিশ করা হয়েছে।\r\nঢাকা বিশ্ববিদ্যালয়সহ রাজধানীর বিভিন্ন স্থানে সহিংস ঘটনার পর ছাত্রদের দাবির মুখে সরকার বিচারপতি হাবিবুর রহমানকে প্রধান করে বিচার বিভাগীয় কমিশন গঠন করে। গত ২৮ আগস্ট থেকে কমিশন কাজ শুরু করে। প্রথম দফায় ১৫ দিনের সময় দিয়ে কমিশন গঠন করা হলেও পরে তিন দফায় আরও ৩৫ দিন সময় বাড়ানো হয়। গতকাল সোমবার কমিশনের সময়সীমা শেষ হয়ে যায়। এ সময় কমিশন ৫০টি কার্যদিবসে তদন্ত কাজ করে। তদন্তের সময় কমিশন ছাত্র-শিক্ষকসহ ১০৪ জনের সাক্ষ্য ও পরামর্শ নিয়েছে। সাক্ষ্যদাতাদের মধ্যে সামরিক বাহিনীর অনেক কর্মকর্তাও আছেন।\r\nবিচারপতি হাবিবুর রহমান খান বলেন, কমিশনের মেয়াদ শেষ হলেও প্রধান উপদেষ্টা সময় দিতে না পারার কারণে তিনি গতকাল তদন্ত প্রতিবেদন জমা দিতে পারেননি। ১৫ নভেম্বর তিনি প্রতিবেদন জমা দেবেন বলে জানিয়েছেন। ১৫০ পৃষ্ঠার এ তদন্ত প্রতিবেদনে মূল প্রতিবেদন রয়েছে ১৩০ পৃষ্ঠাজুড়ে। এতে ঘটনার বিবরণ, দোষীদের চিহ্নিতকরণ ছাড়াও এসব ঘটনা যাতে আর না ঘটে, সে জন্য ৩০টি সুপারিশ রয়েছে।\r\nতদন্ত প্রতিবেদন প্রসঙ্গে জানতে চাইলে বিচারপতি হাবিবুর রহমান বলেন, ঢাকা বিশ্ববিদ্যালয়ে সংঘটিত ঘটনার ব্যাপারে হুট করে কোনো চূড়ান্ত সিদ্ধান্ত নেওয়া সম্ভব নয়। ঘটনার পরিধি বিস্তৃত হওয়ায় কিছুটা বেশি সময় লেগেছে। বিচারপতি খান বলেন, গত ২০ আগস্ট বিশ্ববিদ্যালয়ের খেলার মাঠের ঘটনাটি ছিল আকস্মিক। এর ঠিক পরপরই ছাত্রদের মিছিল করে বিক্ষোভ প্রদর্শন করাটা ছিল স্বতঃস্ফূর্ত। বিষয়টি ছাত্রদের আবেগের ব্যাপার ছিল। তারা মনে করেছিল, ক্যাম্পাসের ভেতরে সেনাক্যাম্প থাকার কারণেই এসব ঘটছে। এ কারণে তারা সেনাক্যাম্প সরানোর দাবি জানিয়েছিল। কিন্তু ছাত্রদের দাবি মেনে নেওয়ার পরও আন্দোলন থামেনি। তিনি বলেন, দ্বিতীয় পর্যায়ে ছাত্রদের আন্দোলনে উসকানি দেওয়া হয়েছে। এর সঙ্গে রাজনৈতিক শক্তিও আছে। চেয়ারম্যান বলেন, আন্দোলনের একপর্যায়ে জরুরি অবস্থা তুলে নেওয়ার দাবি জানানো হয়। এ দাবি ছিল শিক্ষকদের; ছাত্রদের নয়। শিক্ষকেরা দাবিটি ছাত্রদের বলে চালিয়ে দিয়েছেন। এর পেছনে রাজনৈতিক গোষ্ঠী ছাড়াও বিশেষ কোনো মহলের ইন্ধন ছিল।\r\nশিক্ষকদের ব্যাপারে প্রতিবেদনে কী থাকছে জানতে চাইলে কমিশনের চেয়ারম্যান বলেন, বিশ্ববিদ্যালয়ের পরিবেশ ফিরিয়ে আনার জন্য যা যা করা দরকার, সব করা উচিত। কারণ, বর্তমান পরিবেশ ধরে রাখতে হবে। শিক্ষকদের ছেড়ে দেওয়ার সুপারিশ করা হবে কি না জানতে চাইলে তিনি বলেন, তাঁদের বিরুদ্ধে মামলা হয়েছে। মামলার অভিযোগপত্রও দেওয়া হয়েছে। এখন এসব নিয়ে সরাসরি মন্তব্য করলে মামলা প্রভাবিত হতে পারে। মামলার তদন্ত ও বিচার স্বাভাবিকভাবেই চলবে। কিন্তু কমিশন মনে করে, এ ব্যাপারে সরকার সদয় হতে পারে। শিক্ষকদের বক্তব্যের কারণে পরিস্থিতি উত্তপ্ত হলেও তাঁরা হয়তো কোনো কিছু চিন্তা না করেই এসব বক্তব্য দিয়েছেন। তা ছাড়া শিক্ষকেরা আদালত ও প্রচারমাধ্যমে এ নিয়ে ক্ষমাও চেয়েছেন। শিক্ষকদের জন্য এটাও যথেষ্ট হয়েছে বলে কমিশন মনে করে।\r\nওই ঘটনার পর ঢাকা বিশ্ববিদ্যালয় শিক্ষক সমিতির সাধারণ সম্পাদক, প্রাণরসায়ন ও অনুপ্রাণবিজ্ঞান বিভাগের অধ্যাপক ড. আনোয়ার হোসেন এবং রাষ্ট্রবিজ্ঞানের অধ্যাপক ও সামাজিক বিজ্ঞান অনুষদের ডিন ড. হারুন-অর-রশীদ, কলা অনুষদের ডিন অধ্যাপক সদরুল আমিন এবং ফলিত পদার্থবিজ্ঞান বিভাগের ডিন ড. নিমচন্দ্র ভৌমিককে গ্রেপ্তার করা হয়।\r\nপ্রতিবেদনে কী সুপারিশ আছে জানতে চাইলে বিচারপতি হাবিবুর রহমান খান বলেন, ছাত্রদের রাজনৈতিক চর্চার মধ্যে যেন লেজুড়বৃত্তি না থাকে এবং শিক্ষকদের রাজনীতির ক্ষেত্রে কিছুটা বিধিনিষেধ আরোপের ব্যাপারে সুপারিশ করা হয়েছে। তিনি বলেন, শিক্ষাপ্রতিষ্ঠানের ছাত্র-শিক্ষকদের দলীয় রাজনীতিতে জড়িয়ে পড়ার কোনো ভালো ফল নেই। রাজনীতি তাঁরা করতে পারেন, তবে সেটা ক্যাম্পাসের বাইরে রাখা উচিত। ভেতরে টেনে আনলেই শিক্ষার পরিবেশ আর থাকে না। ছাত্রসংসদ নির্বাচনও রাজনৈতিক লেজুড়বৃত্তিমুক্ত হওয়া উচিত বলে তিনি মনে করেন। তিনি বলেন, বিশ্ববিদ্যালয় অর্ডিন্যান্স ১৯৭৩ সালে প্রণীত। এ অধ্যাদেশের ৫৬(২) ধারায় বলা হয়েছে, বিশ্ববিদ্যালয়ে যোগদানকারী যেকোনো ব্যক্তি তাঁর ইচ্ছা অনুযায়ী যেকোনো সংগঠনের সঙ্গে যোগ দিতে পারবেন। এ আইনের বলে শিক্ষক-কর্মচারীরা রাজনৈতিক দলের সঙ্গে যুক্ত থাকেন। কমিশনের সুপারিশে এ ধারাটি সংশোধনের কথা বলা হয়েছে। একইভাবে দেশের রাজনৈতিক দল কীভাবে চলবে, তার জন্য ‘পলিটিক্যাল পার্টি রেগুলেশন’ নামে একটি আইন আছে। ১৯৭৬ সালে আইনটি তৈরি। এ আইনে বলা হয়েছে, প্রতিটি দলের ভেতরে একাধিক অঙ্গসংগঠন থাকবে। এ আইনে রাজনৈতিক দলের সঙ্গে ছাত্ররা যুক্ত হয়। কমিশনের সুপারিশে এ ধারাটিও সংশোধনের কথা বলা হয়েছে।\r\nকমিশনের চেয়ারম্যান বলেন, বিভিন্ন দেশে ক্যাম্পাসে পুলিশ আছে। বিশ্ববিদ্যালয়ের নিয়ন্ত্রণে থেকে এরা কমিউনিটি পুলিশের মতো কাজ করে। এ দেশেও ক্যাম্পাস পুলিশ গঠন করা হলে শিক্ষাপ্রতিষ্ঠানের পরিবেশ ভালো থাকবে। কমিশনের সুপারিশে ক্যাম্পাস পুলিশ করার কথাও বলা হয়েছে। এ পুলিশ থাকবে বিশ্ববিদ্যালয়ের অধীনে। তারা ক্যাম্পাসের ভেতরেই দায়িত্ব পালন করবে।\r\nবিশ্ববিদ্যালয় প্রশাসন ঢেলে সাজানোর প্রয়োজনের কথা উল্লেখ করে বিচারপতি খান বলেন, এমন ব্যবস্থা করা উচিত, যেখানে বিশ্ববিদ্যালয়ের ভেতরে ছাত্র, শিক্ষক ও কর্মচারীরা তাঁদের গলায় পরিচয়পত্র রাখবেন। এতে তাঁদের নিরাপত্তা নিশ্চিত হওয়ার পাশপাশি ছাত্র ও অছাত্র বোঝা যাবে।\r\nউল্লেখ্য, গত ২০ আগস্ট ঢাকা বিশ্ববিদ্যালয়ের খেলার মাঠে সেনাসদস্যের সঙ্গে এক ছাত্রের কথাকাটাকাটির জের ধরে ঢাকা বিশ্ববিদ্যালয় ও এর আশপাশে সহিংসতা ছড়িয়ে পড়ে। এ ঘটনায় রাজধানীর বিভিন্ন থানায় ৫৩টি মামলা হয়। এর মধ্যে ১১টি মামলা হয় শাহবাগ থানায়। এ থানার দুটি মামলায় চার শিক্ষককে গ্রেপ্তার দেখানো হয়। এ দুটি মামলায় ওই সব শিক্ষকসহ ১৯ জনের বিরুদ্ধে অভিযোগপত্র দেয় পুলিশ। \r\n \r\n","status":true,"publishDate":{"$date":{"$numberLong":"1194890400000"}},"createdAt":{"$date":{"$numberLong":"1749630741387"}},"__v":{"$numberInt":"0"}}
{"_id":{"$oid":"68493f46feffa705aaa54b74"},"image":"image-1749630790740.webp","title":" বীমা ছাড়া বেসরকারি নিরাপত্তা সংস্থা অর্থ বহন করতে পারবে না   নতুন প্রজ্ঞাপনে শর্ত আরোপ ","description":"বীমা ছাড়া বেসরকারি নিরাপত্তা সংস্থা কোনো নগদ অর্থ পরিবহন করতে পারবে না। কোনো প্রতিষ্ঠানের টাকা লুট হলে তার দায়িত্বে থাকা সংশ্লিষ্ট সংস্থাকেই ক্ষতিপূরণ দিতে হবে। নিরাপত্তাকর্মীদের নূ্যনতম বেতন হবে দুই হাজার ৭০০ টাকা। স্বরাষ্ট্র মন্ত্রণালয়ের ‘বেসরকারি নিরাপত্তা সেবা বিধিমালা’য় এসব শর্ত উল্লেখ করা হয়েছে। বিধিমালাটি প্রজ্ঞাপন আকারে প্রকাশ করা হয়েছে। \r\nপ্রজ্ঞাপনে বলা হয়, বেসরকারি নিরাপত্তা প্রতিষ্ঠানের লাইসেন্স পেতে সরকারের কাছে জামানত দিতে হবে পাঁচ লাখ টাকা। তবে টাকার বদলে এ অর্থ দিয়ে সঞ্চয়পত্র কিনে দিতে হবে। এর বাইরে লাইসেন্স ফি নির্ধারণ করা হয়েছে দুই লাখ টাকা। প্রতিবছর লাইসেন্স নবায়ন করতে আরও ৫০ হাজার টাকা করে দিতে হবে। কোনো সংস্থার বিরুদ্ধে অভিযোগ পেলে তদন্ত না করে লাইসেন্স বাতিল করা যাবে না। \r\nনতুন বিধিমালা অনুযায়ী, সংস্থাগুলো নিরাপত্তাকর্মীর কাছ থেকে কোনো জামানত নিতে পারবে না। কোনো নিরাপত্তাকর্মী পলাতক হলে তা থানাকে জানাতে হবে। \r\nএ ছাড়া শিক্ষা বোর্ডের নিবন্ধন না পেলে কাউকে নিরাপত্তাকর্মী হিসেবে নিয়োগ করা যাবে না। অর্থাৎ নিরাপত্তাকর্মীকে কমপক্ষে নবম শ্রেণীর ছাত্র হতে হবে। তবে বিধি হওয়ার আগে যাঁরা নিয়োগ পেয়েছেন, তাঁদের জন্য এ বিধি শিথিলযোগ্য হবে।\r\nপ্রজ্ঞাপনে আরও বলা হয়েছে, নিরাপত্তা সেবা প্রতিষ্ঠানের লাইসেন্স দেবেন মহানগর পুলিশ কমিশনার। তবে জেলা পর্যায়ে জেলা ম্যাজিস্ট্রেটের কাছে আবেদন করতে হবে। কোনো সংস্থা সরাসরি কোনো নিরাপত্তাকর্মী নিয়োগ করতে পারবে না। নিরাপত্তাকর্মী নিয়োগের আগে কর্মীদের তালিকা দিয়ে মহানগর পুলিশ কমিশনার বা জেলা ম্যাজিস্ট্রেটের কাছে আবেদন করতে হবে। আবেদনকারীর সম্পর্কে বিস্তারিত তদন্তের পরই তাঁরা নিয়োগ পাবেন। অর্থাৎ পুলিশের তদন্ত ছাড়া কোনো নিরাপত্তাকর্মী নিয়োগ করা যাবে না। তবে বিধি হওয়ার আগেই যাঁরা নিয়োগ পেয়েছেন, বিধি কার্যকর করার ছয় মাসের মধ্যে তাঁদের তদন্ত সম্পন্ন করতে হবে। এ ছাড়া নিরাপত্তাকর্মীকে কমপক্ষে তিন বছরের জন্য চাকরিতে নিয়োগ করার অঙ্গীকার করতে হবে। \r\nএই বিধিমালা অনুযায়ী, প্রতিটি নিরাপত্তাকর্মী সরকার-নির্ধারিত পোশাক পরবেন এবং তাঁদের পরিচয়পত্র সঙ্গে রাখবেন। এদের বেতন দুই হাজার ৭০০ টাকার নিচে করা যাবে না। নিরাপত্তা প্রহরীদের জন্য প্রশিক্ষণের ব্যবস্থা করবে আনসার ভিডিপি প্রশিক্ষণ একাডেমি। নিরাপত্তা সংস্থাগুলো কোনো প্রতিষ্ঠানের নগদ অর্থ গ্রহণ করলে তার জন্য বীমা করতে হবে। নগদ অর্থ পরিবহনের সময় লুট হলে বীমার নীতি অনুযায়ী তা পরিশোধ করা হবে। তবে এর সঙ্গে নিরাপত্তা সংস্থার কেউ জড়িত থাকলে ওই সংস্থা ক্ষতিপূরণ দেবে। বাণিজ্যিক ব্যাংক বা আর্থিক প্রতিষ্ঠানের কেউ ছিনতাইয়ের সঙ্গে জড়িত থাকলে সংশ্লিষ্ট ব্যাংক বা প্রতিষ্ঠান ক্ষতিপূরণ দেবে। বিধিমালায় আরও বলা হয়েছে, নিরাপত্তা প্রদানকারী আনসার সদস্যরা কোনো প্রকার টাকা বহনের সঙ্গে সংশ্লিষ্ট হতে পারবেন না। \r\nনিরাপত্তা সংস্থা গঠনের ক্ষেত্রে বলা হয়, প্রতিটি সংস্থার নিজস্ব কার্যালয়, ফ্যাক্স, ফোন, ইন্টারনেট সংযোগ, চাকরি বিধিমালা ও আর্থিক সচ্ছলতা থাকতে হবে | \r\n","status":true,"publishDate":{"$date":{"$numberLong":"1196877600000"}},"createdAt":{"$date":{"$numberLong":"1749630790753"}},"__v":{"$numberInt":"0"}}
{"_id":{"$oid":"68493fa3feffa705aaa54b78"},"image":"image-1749630883675.webp","title":"সাবেক সাংসদ ও শিল্পপতির পুত্র ইয়াবা কেনাবেচায় জড়িত","description":"জিজ্ঞাসাবাদে আমিন হুদার দেওয়া তথ্য \r\nঢাকার ইয়াবা ব্যবসার সঙ্গে জার্মানির একজন নাগরিকও জড়িত। জার্মানি থেকে ইয়াবা তৈরির প্রযুক্তি ও কাঁচামাল তিনিই সরবরাহ করতেন।  \r\nকামরুল হাসান\r\n ইয়াবা কেনাবেচার সঙ্গে এক সাবেক সাংসদ ও এক শিল্পপতির পুত্র জড়িত থাকার প্রমাণ পেয়েছে র‌্যাব। তাঁরা দুজনই এখন দেশের বাইরে অবস্থান করছেন। তাঁদের কাছে ঢাকা থেকেই কুরিয়ার সার্ভিসের মাধ্যমে ইয়াবা পাঠানো হতো। \r\nঢাকার ইয়াবা ব্যবসার সঙ্গে জার্মানির একজন নাগরিকও জড়িত। জার্মানি থেকে ইয়াবা তৈরির প্রযুক্তি ও কাঁচামাল তিনিই সরবরাহ করতেন। ইয়াবা ব্যবসায়ী আমিন হুদা ও তাঁর সঙ্গীদের জিজ্ঞাসাবাদে এ তথ্য পেয়েছে র‌্যাব। \r\nর‌্যাবের ক্যাপ্টেন মাহবুবুল হায়দার  প্রথম আলো কে বলেন, ইয়াবা ব্যবসায়ী আমিন হুদার বিরুদ্ধে দায়ের করা পৃথক তিনটি মামলার অভিযোগপত্র কয়েক দিন আগে আদালতে দেওয়া হয়েছে। এ অভিযোগপত্রেই এসব বিষয় উল্লেখ আছে। তবে এখনো প্রমাণ না পাওয়ায় সাংসদ ও শিল্পপতির পুত্রকে আসামি করা হয়নি। তিনটি মামলায় আমিন হুদার সহযোগী আহসানুল হক হাসানকেও আসামি করা হয়েছে।\r\nগত ২৫ অক্টোবর গভীর রাতে গুলশান-১ এর ১২৩ নম্বর সড়কে আমিন হুদার ভাড়া করা বাড়িতে দুই দফা অভিযান চালানো হয়। এ সময় বিপুল পরিমাণ ইয়াবা, আইসপিল এবং এসব তৈরির যন্ত্রপাতি ও কাঁচামাল উদ্ধার করা হয়। এ সময় গ্রেপ্তার করা আমিন হুদা ও আহসানুল হক হাসানকে দুই দফা রিমান্ডে এনে জিজ্ঞাসাবাদ করে র‌্যাব। \r\nর‌্যাবের সূত্র জানায়, ইয়াবা তৈরির মূল উপাদান ‘এমফিটামিন’ জার্মানি থেকে আসত বলে জিজ্ঞাসাবাদে আমিন হুদা তথ্য দিয়েছেন। ক্লাউটস নামের জার্মানির এক নাগরিক তা সরবরাহ করতেন। ক্লাউটসের সঙ্গে কয়েক বছর আগে পরিচয় হওয়ার পর ইয়াবা ব্যবসার প্রস্তাব দিলে আমিন হুদা তাতে রাজি হন। ঢাকায় এসে ক্লাউটস ইয়াবা তৈরির কলাকৌশল আমিন হুদাকে শিখিয়ে দেন। \r\nআমিন হুদা জিজ্ঞাসাবাদে জানিয়েছেন, ক্লাউটস পেশায় একজন ওষুধবিদ। তাঁর শেখানো পদ্ধতি নিয়ে ইয়াবা তৈরি করে তিনি বাজারজাত শুরু করেন। র‌্যাব কর্মকর্তারা বলেন, ক্লাউটসকে গ্রেপ্তারের জন্য গুলশানের কয়েকটি স্থানে অভিযান চালানো হলেও তাঁকে পাওয়া যায়নি। ক্লাউটস কিছুদিন আগেও ঢাকায় অবস্থান করছিলেন। \r\nআমিন হুদা জিজ্ঞাসাবাদে আরও জানান, ইয়াবা তৈরির আরও কিছু কাঁচামাল মিটফোর্ডের পাইকারি কেমিক্যালের দোকান থেকে কেনা হতো। তার পিয়ন ফজলুই এসব কেনাকাটা করতেন। ইয়াবা ট্যাবলেট তৈরির যন্ত্রটি নবাবপুর রোডের একটি দোকান থেকে কিনেন। আমিন হুদা আরও জানান, প্রতিটি ট্যাবলেটের পাইকারি দাম ছিল ১৬০ থেকে ১৭০ টাকার মতো। তবে খুচরা পর্যায়ে দাম কিছুটা বেড়ে যেত। \r\nর‌্যাব জানায়, গুলশান ও বানানী এলাকার অনেক তরুণ-তরুণী ছিল আমিন হুদার তৈরি ইয়াবার নিয়মিত ক্রেতা। এদের কয়েকজনকে ইতিমধ্যে গ্রেপ্তার করা হয়েছে। এখনো যারা বাইরে আছে তাদের মধ্যে উল্লেখযোগ্য হলো- সাবেক এক সাংসদপুত্র মাসুদ, এক শিল্পপতির পুত্র জাবির, জিতু, বাপ্পি, সজিব, জাহাঙ্গীর, শাহ আলম ও ট্যাংকি বাবু। মাসুদ বর্তমানে বিদেশে অবস্থান করছেন। এই মাসুদের নামেই কুরিয়ার সার্ভিসে ইয়াবা পাঠানো হতো। আরেক ইয়াবাসেবী জাবির খানের বাবা একটি স্পিনিং মিলের মালিক। সে এর আগেও ইয়াবাসহ ধরা পড়েছিল। বর্তমানে জাবির খান বিদেশে আছেন।\r\nর‌্যাবের সূত্র জানায়, আমিন হুদাকে গ্রেপ্তারের পর গুলশান থানায় তিনটি মামলা করা হয়েছে। তিনটি মামলারই অভিযোগপত্র দেওয়া হয়েছে। আদালতে দেওয়া অভিযোগপত্রে সাংসদ ও শিল্পপতির ছেলের নাম রয়েছে। তবে আর কোনো প্রমাণ না পাওয়ায় তাঁদের আসামি করা হয়নি। তবে এখনো তদন্ত অব্যাহত রয়েছে। \r\nর‌্যাবের অতিরিক্ত মহাপরিচালক কর্নেল গুলজার উদ্দিন আহমেদ এ বিষয়ে  প্রথম আলো কে বলেন, ইয়াবাবিরোধী অভিযান শুরুর পর থেকে এ পর্যন্ত তাঁরা ৪২ জন বড় ধরনের ইয়াবা সেবক ও ব্যবসায়ীকে গ্রেপ্তার করেছেন। তাঁদের কাছ থেকে এক লাখ ৩৮ হাজার ইয়াবা ট্যাবলেট ও বিপুল পরিমাণ আইসপিল উদ্ধার করা হয়েছে। এ সংক্রান্ত মামলার তদন্ত দ্রুত সম্পন্ন করা হচ্ছে বলেও তিনি জানান। \r\nএদিকে  আদালত প্রতিবেদক  জানান ,  হোটেল পূর্বাণীর ব্যবস্থাপনা পরিচালক মাহবুবুর রহমান জয়নালের বান্ধবী জান্নাতুল ফেরদৌস নিকিতার বিরুদ্ধে দায়ের করা মামলা বিচারের জন্য মহানগর দায়রা জজ আদালতে পাঠানো হয়েছে। \r\n গতকাল রোববার ঢাকার মুখ্য মহানগর হাকিম আদালত নিকিতার বিরুদ্ধে দেওয়া অভিযোগপত্র গ্রহণ করে এ আদেশ দেন।\r\nর‌্যাবের উপপরিদর্শক (এসআই) সেলিম বাদশা তদন্ত শেষে মরণনেশা ইয়াবা রাখার অভিযোগে নিকিতার বিরুদ্ধে অভিযোগপত্র দেন।\r\nমামলার অভিযোগ থেকে নিকিতার বাবা আবদুন নুর, মা সালেহা বেগম ও ভাই মঈন উদ্দিনকে অব্যাহতির আবেদন করা হয়েছে।\r\nঅভিযোগপত্রে বলা হয়, নিকিতার বাসায় অভিযান চালিয়ে তাঁর শয়নকক্ষ থেকে ৩৪টি ইয়াবা ট্যাবলেট ও কয়েক শ ইয়াবার প্যাকেট উদ্ধার করা হয়। ইয়াবা ব্যবসার সঙ্গে জড়িত থাকার সাক্ষ্য-প্রমাণ পাওয়া যাওয়ায় তাঁর বিরুদ্ধে অভিযোগপত্র দেওয়া হয়।\r\nগত ৪ নভেম্বর জয়নাল ও নিকিতাকে আদালত এলাকা থেকে র‌্যাবের সদস্যরা গ্রেপ্তার করেন। \r\n","status":true,"publishDate":{"$date":{"$numberLong":"1197223200000"}},"createdAt":{"$date":{"$numberLong":"1749630883689"}},"__v":{"$numberInt":"0"}}
{"_id":{"$oid":"6849400dfeffa705aaa54b7c"},"image":"image-1749630989019.webp","title":"প্রথম আলো বিশেষ সাক্ষাৎকার","description":"নববিক্রম কিশোর ত্রিপুরা\r\nপুলিশের সংস্কারে বড় বাধা ঔপনিবেশিক আমলের আইন \r\nসাক্ষাৎকার নিয়েছেন কামরুল হাসান\r\n নববিক্রম কিশোর ত্রিপুরা জাতিসংঘ উন্নয়ন কর্মসূচি ইউএনডিপি ও ডিএফআইডির অর্থায়নে পুলিশ সংস্কার প্রকল্পের জাতীয় প্রকল্প পরিচালক। একই সঙ্গে তিনি পুলিশের অতিরিক্ত মহাপুলিশ পরিদর্শক (প্রশাসন)। তিনি ১৯৮২ সালে বাংলাদেশ পুলিশ বাহিনীতে যোগদান করেন। তিনি জাতিসংঘ শান্তি রক্ষা মিশনে হাইতিতে দুবার বাংলাদেশের পক্ষে ডেপুটি কমান্ডারের দায়িত্ব পালন করেন। ন্যাশনাল ডিফেন্স কলেজের স্নাতক নববিক্রম কিশোর ত্রিপুরা যুক্তরাষ্ট্র সেনাবাহিনীর মর্যাদাপূর্ণ পদক পেয়েছেন।  \r\n\r\nপ্রথম আলো:   বেশ কিছুদিন আগে পুলিশ সংস্কার কর্মসূচি শুরু হয়েছে। এখন এর অগ্রগতি কোন পর্যায়ে? \r\n নববিক্রম কিশোর ত্রিপুরা:  একটি সেবাধর্মী সংস্থা হিসেবে পুলিশকে গড়ে তোলার লক্ষ্য নিয়ে পুলিশ সংস্কার কর্মসূচি শুরু হয়েছে। এর সাতটি ভাগ বা কমপোনেন্ট আছে। এগুলো হলো, অপরাধ নিবারণ, তদন্ত, অপরাধ দমন অভিযান ও মামলা পরিচালনা, মানবসম্পদ ব্যবস্থাপনা ও প্রশিক্ষণ, কর্মকৌশল ও পরিকল্পনা প্রণয়ন, কর্মসূচি ব্যবস্থাপনা, যোগাযোগ এবং মানব পাচার রোধ করা। এ কর্মসূচির আওতায় ১১টি মডেল থানায় সংস্কারের কাজ সম্পন্ন হয়েছে, নয়টি মডেল থানায় সেবাকেন্দ্র চালু করা হয়েছে। এসব কেন্দ্রে কম্পিউটার, প্রিন্টার, স্ক্যানার ও টেলিফোন সংযোগ আছে। প্রতিটি মডেল থানায় দুটি নতুন পিকআপ ভ্যান ও ছয়টি মোটরসাইকেলও দেওয়া হয়েছে। থানাগুলোতে চালু করা ‘উন্মুক্ত দিবস’ আছে, যেখানে মানুষেরা তাদের অভিযোগ সরাসরি জানাতে পারছেন। আরও ছয়টি নতুন মডেল থানার স্থান নির্বাচন ও ভবনের নকশা অনুমোদিত হয়েছে। ঢাকা ও খুলনায় দুটি ফরেনসিক ল্যাবরেটরিতে সর্বাধুনিক যন্ত্রপাতি দেওয়া হয়েছে।\r\n প্রথম আলো:   মডেল থানার চিন্তা আপনারা কেন করলেন? \r\n নববিক্রম কিশোর ত্রিপুরা:  আমরা আমাদের সংস্কার পরিকল্পনা বাস্তবায়নে যাওয়ার আগে সব ব্যবস্থা ও পদ্ধতি পরীক্ষা-নিরীক্ষা করে দেখতে চাই। পরীক্ষা-নিরীক্ষার পরেই কেবল সেগুলো স্থায়ীভাবে প্রয়োগ করা সমীচীন হবে বলে আমরা মনে করি। সে কারণে প্রথম কয়েকটি থানা নিয়ে প্রকল্পটি শুরু হয়। শুরুতেই পরিধি বাড়াতে চাইনি। মডেল থানা করার পর আমরা লক্ষ করলাম, এ ব্যবস্থা অনেক কাজে আসছে। এর পরই পরিধি বাড়ানোর পরিকল্পনা করা হলো।  \r\n প্রথম আলো:   অভিযোগ আছে, কিছুদিন যেতে না যেতেই মডেল থানাগুলো সাধারণ থানার মতো কাজ করছে।  \r\n নববিক্রম কিশোর ত্রিপুরা:  এরকম অভিযোগ সঠিক নয়। পুলিশ সংস্কার কর্মসূচির মাধ্যমে আমরা মডেল থানার জন্য কর্মপদ্ধতি তৈরি করে দিয়েছি। নরসিংদী মডেল থানায় পুলিশি হেফাজতে একজন আসামির মৃত্যুর পর থানার ভারপ্রাপ্ত কর্মকর্তা ও দুজন সাব-ইন্সপেক্টরকে আসামি করে হত্যা মামলা নেওয়া হয়েছে। উত্তরা মডেল থানার ভারপ্রাপ্ত কর্মকর্তাকে প্রত্যাহার করে ওএসডি করা হয়েছে। \r\n প্রথম আলো:   পুলিশের জন্য নতুন আইন তৈরির কাজও তো শুরু হয়েছে?  \r\n নববিক্রম কিশোর ত্রিপুরা:   হ্যাঁ, ইতিমধ্যে ‘বাংলাদেশ পুলিশ অধ্যাদেশ ২০০৭’-এর খসড়া প্রস্ত্তত করে স্বরাষ্ট্র মন্ত্রণালয়ে জমা দেওয়া হয়েছে, যা ১৮৬১ সালের পুলিশ আইনকে প্রতিস্থাপিত করবে। বাংলাদেশ পুলিশের আধুনিকায়নের ক্ষেত্রে ১৮৬১ সালের আইন সবচেয়ে বড় বাধা। নতুন আইন হলে বাংলাদেশ পুলিশ আধুনিক যুগের চ্যালেঞ্জ মোকাবিলা করতে সক্ষম হবে। এ ছাড়া পুলিশ রেগুলেশন অব বেঙ্গলের সংশোধনী আনার প্রস্ত্ততির কাজ চলছে এবং ১৯৭২ সালের সাক্ষ্য আইন ও ১৯২০ সালের অপরাধী শনাক্তকরণ আইনের সংশোধনীর কাজ শেষ হয়েছে।\r\n প্রথম আলো:   সংস্কারের ক্ষেত্রে পুরোনো আইনই সবচেয়ে বড় বাধা—এ অভিযোগের ব্যাখ্যা কী?  \r\n নববিক্রম কিশোর ত্রিপুরা:  ঔপনিবেশিক আমলে তৈরি একটি আইনের মাধ্যমে (১৮৬১ সালের ৫ নম্বর আইন) বাংলাদেশ পুলিশ পরিচালিত হচ্ছে। একটি পরাধীন দেশের উপযোগী, গণবিমুখী ও সরকারের প্রতি অনুগত বাহিনী তৈরির জন্য ওই আইন করা হয়েছিল। সে আইনে জনগণের প্রতি পুলিশের কোনো দায়বদ্ধতা, জবাবদিহি ও কর্তব্য নিরূপণ করা হয়নি। অপরপক্ষে প্রস্তাবিত খসড়ায় পুলিশকে সরকারের পাশাপাশি আইন ও জনগণের প্রতি দায়বদ্ধ রাখা হয়েছে। পুলিশের ওপর সরকারের নিয়ন্ত্রণ থাকবে, তবে তা আইনে বর্ণিত সীমার মধ্যেই থাকবে। প্রচলিত আইনে পুলিশ একটি ‘বাহিনী’ মাত্র। কিন্তু প্রস্তাবিত অধ্যাদেশে পুলিশকে ‘সার্ভিস’ বা ‘সেবাধর্মী সংস্থা’ হিসেবে বর্ণনা করা হয়েছে।\r\n প্রথম আলো:   এসব কি বর্তমান পুলিশ কাঠামোতেই কার্যকর করা সম্ভব? \r\n নববিক্রম কিশোর ত্রিপুরা:  মৌলিক কাঠামোগত কোনো পরিবর্তন না করে কিছু আর্থিক ও প্রশাসনিক ক্ষমতার বিকেন্দ্রীকরণের মাধ্যমে, দ্রুত ও কার্যকর প্রশাসনিক ব্যবস্থা বাস্তবায়ন বর্তমান পুলিশ কাঠামোতেই সম্ভব।\r\n প্রথম আলো:   সংস্কার প্রস্তাবে আর কী কী বিষয় থাকছে? \r\n নববিক্রম কিশোর ত্রিপুরা:  সমাজ ও জনগণের প্রতি পুলিশের দায়বদ্ধতা ও জবাবদিহির বাধ্যবাধকতা সৃষ্টির পাশাপাশি মানবসম্পদ ব্যবস্থাপনা, সিদ্ধান্ত গ্রহণে দ্রুততা, রাজনৈতিক ও বহির্বিভাগীয় অবৈধ হস্তক্ষেপ হ্রাস, অপরাধের ক্ষেত্রে নিরপেক্ষতার সঙ্গে দ্রুত ব্যবস্থা গ্রহণ, গবেষণাভিত্তিক কর্মকৌশল প্রণয়ন এবং পুলিশি কার্যক্রমে জনগণকে সম্পৃক্ত করার বিষয়ে সংস্কার কর্মসূচিতে সুনির্দিষ্ট প্রস্তাব আছে। এ ছাড়া জাতীয় পুলিশ কমিশন গঠনও প্রস্তাবের একটি উল্লেখযোগ্য দিক।\r\n প্রথম আলো:   এতে কি রাজনৈতিকভাবে পুলিশের ব্যবহার বন্ধ হবে বলে মনে করেন? \r\n নববিক্রম কিশোর ত্রিপুরা:  পুলিশ অধ্যাদেশের খসড়ায় প্রস্তাব করা হয়েছে, নির্দিষ্ট সময়ের আগে ‘জাতীয় পুলিশ কমিশনের’ মতামত ছাড়া কোনো কর্মকর্তাকে বদলি করা যাবে না। তা ছাড়া বিভাগীয় ব্যবস্থা গ্রহণের ফলে সংক্ষুব্ধ কর্মকর্তা পুলিশ কমিশনের কাছে তাঁর বক্তব্য পেশ করতে পারবেন। ফলে নির্দিষ্ট মেয়াদের আগে বদলি বা বিভাগীয় ব্যবস্থা গ্রহণের ভয় দেখিয়ে রাজনৈতিক সরকার কোনো কর্মকর্তাকে নিজের বা দলের স্বার্থে ব্যবহার করতে পারবে না। তা ছাড়া কোনো কর্মকর্তাকে অবৈধ সুযোগ-সুবিধা প্রদানও অতীতের মতো নির্বিঘ্ন হবে না। কারণ, স্বাধীন ‘পুলিশ কমপ্লেইন্ট অথরিটি’ বা ‘পুলিশ ট্রাইব্যুনালে’ জনগণ সংশ্লিষ্ট কর্মকর্তার বিরুদ্ধে অভিযোগ দায়ের করতে পারবেন। \r\n প্রথম আলো:   নিয়োগ ও বদলির ক্ষেত্রে যে দুর্নীতি হয়, তার কী হবে? \r\n নববিক্রম কিশোর ত্রিপুরা:  প্রস্তাবিত অধ্যাদেশ অনুমোদিত হলে পুলিশ কতৃ‌র্পক্ষ স্বাধীনভাবে সিদ্ধান্ত গ্রহণে সক্ষম হবে, যেখানে সততা ও দক্ষতাই হবে পদোন্নতি, নিয়োগ বা বদলির মূল যোগ্যতা। ফলে নিয়োগ, বদলি, পদোন্নতি ইত্যাদির ক্ষেত্রে দুর্নীতির কোনো অবকাশ থাকবে না। এ ছাড়া পুলিশের নিয়োগ, প্রশিক্ষণ, বদলি, পদোন্নতি ও অপারেশনে অবৈধ হস্তক্ষেপ ও প্রভাব খাটানোর চেষ্টাকে ফৌজদারি অপরাধ হিসেবে গণ্য করার প্রস্তাব অধ্যাদেশে রাখা হয়েছে।\r\n প্রথম আলো:   থানা-পুলিশের ঘুষ-দুর্নীতি বন্ধ হবে কিভাবে? \r\n নববিক্রম কিশোর ত্রিপুরা:  বেতন বাড়ানো ও বিশেষ ভাতা দেওয়ার মাধ্যমে একজন পুলিশ সদস্যের নূ্যনতম জীবন-ধারণের সুযোগ থাকবে। এর বাইরে আছে ‘পুলিশ কল্যাণ ব্যুরো’ যাতে সরকারি বা স্বায়ত্তশাসিত সংস্থা থেকে অনুদান নেওয়া যাবে। এর ফলে স্বল্পবেতনভুক্ত পুলিশ সদস্যদের আর্থিক নিরাপত্তাহীনতা অনেকাংশে হ্রাস পাবে এবং পুলিশ সদস্যরা দুর্নীতির দিকে কম ঝুঁকবেন।\r\n প্রথম আলো:    পুলিশের প্রতি জনগণের যে আস্থার অভাব, সেটা কী করে ফিরে আসবে? \r\n নববিক্রম কিশোর ত্রিপুরা:  পুলিশের অপরাধ তদন্তের জন্য সম্পূর্ণ নিরপেক্ষ ও উচ্চ ক্ষমতাসম্পন্ন পুলিশ কমপ্লেইন্ট অথরিটি এবং দ্রুত বিচারের জন্য পুলিশ ট্রাইব্যুনাল গঠনের প্রস্তাব করা হয়েছে। পুলিশের কোনো সদস্য কোনো অপরাধ করলে তা একদম ক্ষমার অযোগ্য হবে, অর্থাৎ পুলিশের অপরাধ সংঘটনের ক্ষেত্রে জিরো টলারেন্স নিশ্চিত করা গেলে পুলিশের প্রতি জনগণের আস্থা ফিরে আসবে।\r\n প্রথম আলো:   পুলিশ বাহিনীই যদি জনগণের আস্থা অর্জন করতে পারে, তবে র‌্যাবের মতো বিশেষ ধরনের বাহিনীর কী প্রয়োজন? \r\n নববিক্রম কিশোর ত্রিপুরা:  আমাদের পার্শ্ববর্তী দেশ ভারতসহ দক্ষিণ ও দক্ষিণ-পূর্ব এশিয়ার বিভিন্ন দেশেরও বিশেষায়িত পুলিশ ইউনিট রয়েছে। র‌্যাব এলিট ফোর্স হিসেবে ইতিমধ্যে জনগণের আস্থা অর্জন করেছে।\r\n প্রথম আলো:   পুলিশের ২৫ শতাংশ ঝঁুকিভাতা ও অন্যান্য সুবিধা বৃদ্ধির প্রস্তাবের কী হলো? \r\n নববিক্রম কিশোর ত্রিপুরা:  ২৫ শতাংশ ঝঁুকিভাতা প্রদানের প্রস্তাবসহ সুযোগ-সুবিধা বৃদ্ধির বিষয়গুলো সরকারের সক্রিয় বিবেচনাধীন আছে।\r\n প্রথম আলো:   আপনি কি মনে করেন, পুলিশের বেতন ও অন্যান্য সুবিধা বাড়ালেই পুলিশের কাছ থেকে ভালো সেবা পাওয়া যাবে? \r\n নববিক্রম কিশোর ত্রিপুরা:  নূ্যনতম সুযোগ-সুবিধা নিশ্চিত করা সম্ভব হলে অবশ্যই পুলিশের কাছ থেকে ভালো সেবা পাওয়া যাবে। \r\n প্রথম আলো:   জাতিসংঘ মিশনে এখন কত পুলিশ আছে? এ থেকে পুলিশ বা সরকার কীভাবে লাভবান হচ্ছে? \r\n নববিক্রম কিশোর ত্রিপুরা:  জাতিসংঘ শান্তি মিশনে সাতটি দেশে বর্তমানে ৭৯৭ জন পুলিশ সদস্য কর্মরত আছেন। অংশগ্রহণে সংখ্যার দিক থেকে জর্ডানের পরই বাংলাদেশের অবস্থান। শান্তি মিশনে কাজ করার ফলে পুলিশ সদস্যদের দৃষ্টিভঙ্গির পরিবর্তনসহ উন্নত দেশসমূহের পুলিশি কার্যক্রম, মানবাধিকার, উন্নততর প্রযুক্তির ব্যবহার জ্ঞান ও অভিজ্ঞতা বাড়ছে। সেই সঙ্গে প্রচুর বৈদেশিক মুদ্রা অর্জিত হচ্ছে।\r\n প্রথম আলো :   সার্ক পুলিশ গঠনের কথা শোনা যাচ্ছিল, তার কী হলো?  \r\n নববিক্রম কিশোর ত্রিপুরা:  সার্ক পুলিশ বাহিনী গঠনের কোনো প্রস্তাব নেই, যা বিবেচনাধীন, তা হচ্ছে ইউরোপোলের আদলে সার্কপোল গঠনের প্রস্তাব। এটি মূলত পারস্পরিক যোগাযোগের জন্য। আমার বিবেচনায় এর কোনো প্রয়োজন নেই। কারণ বর্তমানে সার্কভুক্ত সব দেশ ইন্টারপোলের মাধ্যমে ২৪ ঘণ্টাই নিজেদের মধ্যে যোগাযোগ করতে পারে। এই ব্যবস্থা যখন রয়েছেই, তখন আলাদা করে সার্কপোল গঠনের তো কোনো যুক্তি পাই না।\r\n প্রথম আলো:   বছরে কত সংখ্যক পুলিশ সদস্য বিভিন্ন অপরাধের অভিযোগে শাস্তি দেওয়া হয়?\r\n নববিক্রম কিশোর ত্রিপুরা:  পুলিশের সদস্যদের মধ্যে নানা অপরাধের দায়ে এ বছরের জানুয়ারি থেকে ৩০ অক্টোবর পর্যন্ত ১২ হাজার ৫৯১ জনকে শাস্তি দেওয়া হয়েছে। এর মধ্যে গুরুদণ্ড ৮৬০ জন, বাধ্যতামূলক অবসর/বরখাস্ত/চাকরিচ্যুত ১৮২ জন এবং লঘুদণ্ড দেওয়া হয়েছে ১১ হাজার ৫৪ জনকে। \r\n প্রথম আলো :   পুলিশের প্রশিক্ষণ ব্যবস্থার কি উন্নতি হয়েছে? \r\n নববিক্রম কিশোর ত্রিপুরা:  পুলিশের প্রশিক্ষণের জন্য জাতীয় পুলিশ প্রশিক্ষণ বোর্ড গঠন করা হয়েছে, যা ইতিমধ্যে বেশ কিছু গুরুত্বপূর্ণ সিদ্ধান্ত নিয়েছে। প্রশিক্ষণের ক্ষেত্রে দৃষ্টিগ্রাহ্য পরিবর্তন আসবে।\r\n প্রথম আলো:   থানা পুলিশের আচরণে কতটা পরিবর্তন এসেছে? \r\n নববিক্রম কিশোর ত্রিপুরা:  রাজনৈতিক ও বহির্বিভাগীয় হস্তক্ষেপ বন্ধের ফলে এবং বর্তমান ইন্সপেক্টর জেনারেল নূর মোহাম্মদের নেতৃত্বে পুলিশের সব পর্যায়ে উদ্বুদ্ধকরণের কারণে বর্তমানে থানার পুলিশের আচরণে পরিবর্তন এসেছে। ওপেন হাউস ডে, কমিউনিটি পুলিশিং ইত্যাদির মাধ্যমে জনগণের সঙ্গে পুলিশের দূরত্ব কমিয়ে আনার প্রচেষ্টা চলছে। তবে সংস্কার একটি দীর্ঘমেয়াদি প্রক্রিয়া। পুলিশের আচরণে কাক্ষিত পরিবর্তন আনতে আরও কিছুটা সময়ের প্রয়োজন হবে।\r\n প্রথম আলো:   পুলিশের ওপর এখন কোনো রাজনৈতিক চাপ নেই। তার পরও সাধারণ মানুষ কাঙ্ক্ষিত সেবা পাচ্ছে না কেন? \r\n নববিক্রম কিশোর ত্রিপুরা:  কাক্ষিত সেবা প্রদানের জন্য পুলিশের সদস্যদের বাসস্থান, ব্যারাক, অফিসসহ যে ধরনের অবকাঠামোগত সুবিধাদি ও যানবাহনের প্রয়োজন, তার অধিকাংশই বাংলাদেশ পুলিশে অনুপস্থিত। জনসংখ্যার তুলনায় পুলিশের সংখ্যা আনুপাতিক হারে খুবই কম। তা ছাড়া পুলিশ বিচ্ছিন্ন কোনো সংস্থা নয়। জনসাধারণের সার্বিক দৃষ্টিভঙ্গি, মূল্যবোধ ও আচরণে পরিবর্তন এলে তা পুলিশকেও প্রভাবিত করতে বাধ্য। \r\n প্রথম আলো:   শহরের মানুষ পুলিশের সেবা যেভাবে পাচ্ছে, গ্রামের মানুষ তা পাচ্ছে না। তাদের ধারণা, পুলিশ এখনো আগের মতো আছে। আপনার অভিমত কী? \r\n নববিক্রম কিশোর ত্রিপুরা:  এটা সর্বক্ষেত্রে ঠিক নয়। সীমিত সামর্থে্যর মধ্যেও শহরের মতো গ্রামের থানাগুলোতেও বর্তমানে পর্যায়ক্রমে সার্ভিস ডেলিভারি সেন্টার, ওপেন হাউস ডে, কমিউনিটি পুলিশিং ইত্যাদি কার্যক্রমের মাধ্যমে পুলিশি সেবা নিশ্চিত করার উদ্যোগ নেওয়া হচ্ছে। পুলিশের সেবার ক্ষেত্রে গ্রাম বা শহরের মধ্যে কোনো পার্থক্য নেই। \r\n প্রথম আলো:    আপনাকে ধন্যবাদ ।\r\n নববিক্রম কিশোর ত্রিপুরা:  আপনাকেও। \r\n","status":true,"publishDate":{"$date":{"$numberLong":"1198951200000"}},"createdAt":{"$date":{"$numberLong":"1749630989034"}},"__v":{"$numberInt":"0"}}
{"_id":{"$oid":"6853d2affeffa705aaa54d0a"},"image":"image-1750323868984.webp","title":"জিয়া বিমানবন্দর নিয়ে গোপন প্রতিবেদন  তিনটি সরকারি সংস্থার কর্মীরা মুদ্রা পাচারে জড়িত","description":"বাংলাদেশ বিমান, বেসামরিক বিমান চলাচল ও শুল্ক কর্মকর্তা-কর্মচারীদের যোগসাজশে জিয়া আন্তর্জাতিক বিমানবন্দর থেকে মুদ্রা পাচার হচ্ছে। অবৈধ মুদ্রা পাচার সম্পর্কে সরকারের একটি বিশেষ সংস্থার গোপন প্রতিবেদনে এ তথ্য উল্লেখ করা হয়েছে। এতে বলা হয়, মালিকবিহীন অবস্থায় মুদ্রা পাওয়া গেলে থানায় মামলা হচ্ছে না। এতে করে সবসময় মূল অপরাধীরা ধরাছোঁয়ার বাইরে থেকে যাচ্ছে।\r\nওই সংস্থার একজন কর্মকর্তা জানান, ২০০৬ সালের দুটি হুন্ডি চোরাচালানের মামলার তদন্ত করতে গিয়ে তাঁরা এ তথ্য পান। দুটি ঘটনার মধ্যে একটি ঘটে ওই বছরের ১১ জুন ও অপরটি ২৭ জুলাই। তাঁরা জানতে পারেন, অর্থ পাচারকারীরা বিশেষ বাহক মারফত নগদ টাকা ও ডলার বিমানবন্দরে পৌঁছে দেয়। এরপর তিন সংস্থার সদস্যরা সেগুলো নিরাপদে বিমানের ভেতরে রেখে আসেন। এসব ঘটনায় বেশির ভাগই শেষ পর্যন্ত ধরা পড়ে না।\r\n২৭ জুলাইয়ের ঘটনায় প্রায় দুই কোটি টাকা ধরা পড়ে। ওই সময় অজ্ঞাত এক ব্যক্তি ১০টি প্যাকেটে ভরে টাকাগুলো বিমানবন্দরে পৌঁছে দেয়। এরপর বিমানের দুজন পরিচ্ছন্নতাকর্মী সেগুলো বিমানের টয়লেটে নিয়ে যান। বিশেষ সংস্থার কর্মকর্তারা তদন্ত করতে গিয়ে জানতে পারেন, ঘটনার দিন সিঙ্গাপুর থেকে আসা বিমানটি বিমানবন্দরের ২ নম্বর বোর্ডিং ব্রিজে এসে দাঁড়ালে ১১ জন পরিচ্ছন্নতাকর্মী পরিষ্কার করার জন্য উড়োজাহাজে ওঠেন। এঁদের মধ্যে ইউনুছ ও এ হোসেন নামের দুই পরিচ্ছন্নতাকর্মী নিজেদের নাম তালিকাভুক্ত না করে বিমানের জরুরি সিঁড়ি নিয়ে ওপরে ওঠেন। তাঁদের সহযোগিতা করেন বেসামরিক বিমান চলাচলের নিরাপত্তাকর্মী জীবন কুমার হালদার। পরিচ্ছন্নতাকর্মীরা বিমানের টয়লেটের স্ক্রু খুলে কমোডের নিচে গোপন গর্তে অর্থ লুকিয়ে রাখেন। পরে গোপন সূত্রে খবর পেয়ে সেগুলো উদ্ধার করা হয়। ১১ জুনের ঘটনায় আটক করা হয় আড়াই কোটি টাকা।\r\nবিশেষ সংস্থার ওই প্রতিবেদনে বলা হয়, বাংলাদেশ বিমান, বেসামরিক বিমান চলাচল ও শুল্ক কর্মকর্তা-কর্মচারীদের যোগসাজশে জিয়া আন্তর্জাতিক বিমানবন্দর দিয়ে মুদ্রা পাচার হচ্ছে। মাঝেমধ্যে দু-একটি পাচারের ঘটনা ধরা পড়লেও সেগুলো থাকে লোক দেখানো। এর বাইরে নিয়মিত মুদ্রা পাচার হয়। এতে বড় ভূমিকা পালন করে বিমানবন্দরের মূল গেটের স্ক্যানিং মেশিন ও বোর্ডিং ব্রিজের স্ক্যানিং মেশিনের অপারেটর, বিমানের প্রকৌশল শাখা ও পরিচ্ছন্নতাকর্মীরা।\r\nবিশেষ সংস্থার একজন কর্মকর্তা জানান, মালিকবিহীন অবস্থায় মুদ্রা পাওয়া গেলে বিভাগীয় মামলা হয়। এ মামলার সাধারণত পুলিশি তদন্ত হয় না। এতে করে ওই ঘটনার রহস্য আর উন্মোচিত হয় না। প্রতিবেদনে এসব ঘটনার পুলিশি তদন্তের প্রয়োজনীয়তার কথা উল্লেখ করা হয়। সংস্থার প্রতিবেদনে বলা হয়, বিমানবন্দরে কর্মরত বিভিন্ন সংস্থার অসাধু কর্মচারীদের সঙ্গে চোরাচালানিদের যোগাযোগ গভীর। সে কারণে তারা একে অপরকে সহযোগিতা করে।\r\nর‌্যাব সূত্র জানায়, বিদেশে মুদ্রা পাঠানোর কাজে পরিচ্ছন্নতাকর্মীদের হাত থাকলেও বিমানবন্দর থেকে অবৈধ মালামাল বের করার মূল দায়িত্ব পালন করেন বেসরকারি বিমান চলাচল, বাংলাদেশ বিমান ও অন্যান্য সংস্থার গাড়ি চালকেরা। এঁদের সঙ্গে বিভিন্ন গেটের নিরাপত্তাকর্মীরা জড়িত। তাঁদের যোগসাজশে গভীর রাতে দামি মালামাল বিমানবন্দর থেকে বের হয়ে যায়।\r\nর‌্যাবের অতিরিক্ত মহাপরিচালক কর্নেল গুলজার উদ্দিন আহমেদ  প্রথম আলো কে বলেন, মূর্তি পাচারের ঘটনায় গ্রেপ্তার আব্বাস ও তাঁর সহযোগী নাসির এ ধরনের চক্রের হোতা। জিয়া আন্তর্জাতিক বিমানবন্দরে তাঁদের অনেক সহযোগী রয়েছে। এঁরা প্রধানত মোবাইল ফোন, ওষুধের কাঁচামাল, স্বর্ণ ও অর্থ পাচারের সঙ্গে জড়িত। মূর্তি পাচারের ঘটনায় যে ২৪ জনকে গ্রেপ্তার করা হয়েছে তাঁদের কয়েকজন এ চক্রের সদস্য। এঁদের সবাইকে গ্রেপ্তার করা হবে বলে তিনি জানান।\r\nর‌্যাব সূত্র জানায়, তাদের হাতে গ্রেপ্তার হওয়া আব্বাসের আগে জিয়ায় চোরাচালানি ব্যবসা নিয়ন্ত্রণ করত রাজুর দল। কয়েক বছর আগে রাজু দেশ ছেড়ে গেলে নিয়ন্ত্রণ চলে যায় আব্বাসের হাতে। রাজুর অনেক সহযোগী আব্বাসের দলে ভেড়ে বলে জানা গেছে। নাম প্রকাশ না করার শর্তে একজন র‌্যাব কর্মকর্তা বলেন, রাত বাড়তেই বিমানবন্দর অরক্ষিত হয়ে পড়ে। তখন সব নিয়ন্ত্রণ চলে যায় চোরাচালানিদের হাতে।\r\n","status":true,"publishDate":{"$date":{"$numberLong":"1199296800000"}},"createdAt":{"$date":{"$numberLong":"1750323887105"}},"__v":{"$numberInt":"0"}}
{"_id":{"$oid":"6853d322feffa705aaa54d0e"},"image":"image-1750324002713.webp","title":"অপরাধ বেড়েছে, নতুন আইন চায় পুলিশ    পুলিশের বার্ষিক অপরাধ সম্মেলনের তথ্য ","description":" আগের বছরের তুলনায় তত্ত্বাবধায়ক সরকারের আমলে (২০০৭ সাল) দেশে অপরাধ বেড়েছে ২০ শতাংশ। তুলনামূলক পরিসংখ্যান দিয়ে এ তথ্য তুলে ধরা হয়েছে পুলিশের বার্ষিক অপরাধ সম্মেলনে। সম্মেলনে ‘পুলিশ আইন ২০০৭’-এর খসড়াকে দ্রুত আইনে রূপ দেওয়ার দাবি জানান পুলিশ কর্মকর্তারা। তাঁরা বলেন, নতুন আইন কার্যকর হলে পুলিশের ওপর রাজনৈতিক প্রভাব কমবে। গত বৃহস্পতিবার এই পুলিশ সপ্তাহ শেষ হয়।\r\nসূত্র জানায়, এসব ছাড়াও থানা পুলিশ, এসবি ও সিআইডি পুলিশের বিভিন্ন দাপ্তরিক সমস্যা সম্পর্কিত অনেক স্পর্শকাতর বিষয় পুলিশের বার্ষিক অপরাধ সম্মেলনে উত্থাপিত হয়। গত মঙ্গলবার পুলিশ সদর দপ্তর মিলনায়তনে এই সম্মেলনে দেশের সব পুলিশ সুপার ও তাঁদের ঊর্ধ্বতন কর্মকর্তারা উপস্থিত ছিলেন। পুলিশের আইজি নূর মোহাম্মদ এতে সভাপতিত্ব করেন। সম্মেলনে পুলিশ বাহিনীর অপরাধ তদারকি বিভাগ থেকে দেশের অপরাধ পরিস্থিতি নিয়ে একটি বিস্তারিত প্রতিবেদন পেশ করা হয়। এতে বলা হয়, ২০০৬ সালে দেশে মামলার সংখ্যা ছিল এক লাখ ৩০ হাজার ৫৭৮টি। কিন্তু ২০০৭ সালে এ সংখ্যা বেড়ে দাঁড়ায় এক লাখ ৫৭ হাজার ২০০। অর্থাৎ ২০০৬ সালের তুলনায় ২০০৭ সালে অপরাধ বৃদ্ধি পায় ২৬ হাজার ৬৬৬টি। এখন প্রতিদিন গড়ে ৪৩০টি করে মামলা হচ্ছে।  \r\n অপরাধ পরিসংখ্যান:  পুলিশের অতিরিক্ত মহাপরিদর্শক (সিআইডি) ফণীভূষণ চৌধুরী অপরাধ সম্মেলনে এ পরিসংখ্যান তুলে ধরে বলেন, ২০০৭ সালে খুন, দাঙ্গা ও বিস্ফোরক ছাড়া সব ক্ষেত্রে মামলার সংখ্যা বৃদ্ধি পায়। এতে দেখা যায়, ২০০৭ সালে দেশে খুনের মামলা হয় তিন হাজার ৭৬৯টি। আগের বছর এ সংখ্যা ২২টি কম ছিল। মোট মামলার মধ্যে মাত্র ২ দশমিক ৬২ শতাংশ খুনের মামলা বলে উল্লেখ করা হয়। \r\nঅপরাধ সম্মেলনে বলা হয়, গত বছর সাড়ে তিন হাজার ধর্ষণের মামলা বিভিন্ন থানায় নথিভুক্ত হয়েছে। এতে প্রতিদিন গড়ে নয়জন করে ধর্ষিত হয়েছে। আগের বছর ধর্ষণের মামলা ছিল আড়াই হাজার। ধর্ষণ ছাড়া নারী নির্যাতনের মামলা হয়েছে ১০ হাজার ৬৬টি। আগের বছর এ সংখ্যা ছিল আট হাজার ৪৯৭টি। মোট মামলার ১০ শতাংশ নারী নির্যাতনের মামলা বলে উল্লেখ করা হয়। এ সময় ডাকাতি হয় এক হাজার ৪৭টি। আগের বছর এ সংখ্যা ছিল ৭৯৫। গত বছর ছিনতাই মামলা হয় এক হাজার ৩০০টি। কিন্তু এর আগের বছর এ সংখ্যা ছিল ৮৪৩টি। গত বছর এসিড নিক্ষেপের মামলার সংখ্যা বেড়ে যায়। ১৩৫ জন এসিডদগ্ধ হয়। আগের বছর এ সংখ্যা পাঁচটি কম ছিল। গত বছর ৭৭৪টি অপহরণের ঘটনা ঘটে। এর মধ্যে মুক্তিপণ আদায়ের জন্য অপহরণের ঘটনা ঘটে ৪৭টি আর পাচারের জন্য অপহরণ করা হয় ৩২ জনকে।\r\n বোমা হামলা মামলা:  অপরাধ সম্মেলনে অংশ নেওয়া একাধিক পুলিশ কর্মকর্তা জানান, সম্মেলনে ১৭ আগস্ট ও এর পরে সারা দেশে দায়ের করা জঙ্গি হামলা মামলার অগ্রগতি প্রতিবেদন তুলে ধরা হয়। এতে বলা হয়, বোমা হামলা নিয়ে এ পর্যন্ত ২৭৩টি মামলা দায়ের করা হয়েছে। এর মধ্যে ১৭ আগস্টের ঘটনা নিয়ে মামলা হয় ১৫৪টি। এরপর সারা দেশে বোমা হামলার ঘটনা নিয়ে মামলা হয় ১১৯টি। এসবের মধ্যে ২৩৮টি মামলার অভিযোগপত্র (চার্জশিট) আদালতে দাখিল করা হয়েছে। ৩৪টি মামলার তদন্ত চলছে। একটি মামলার চূড়ান্ত প্রতিবেদন দেওয়া হয়েছে। ৫৫টি মামলার বিচারকাজ শেষ হয়েছে এবং ৩০টি মামলার বিচার চলছে। এতে ৩৫ জনকে মৃত্যুদণ্ড, ৭১ জনকে যাবজ্জীবন কারাদণ্ড এবং ১১৫ জনকে বিভিন্ন মেয়াদের সাজা দেওয়া হয়েছে। আসামিদের মধ্যে ১৯৬ জন দোষ স্বীকার করে ১৬৪ ধারায় আদালতে জবানবন্দি দিয়েছে।  \r\n অন্যান্য প্রসঙ্গ:  সম্মেলনে অংশ নেওয়া পুলিশ কর্মকর্তারা জানান, অপরাধ বৃদ্ধির ব্যাপারে পুলিশের আইজি নূর মোহাম্মদ পুলিশ সুপারদের প্রয়োজনীয় তদারকি করার নির্দেশ দেন। সম্মেলনে সিআইডি পুলিশের অতিরিক্ত মহাপরিদর্শক বলেন, সিআইডিতে ভালো কর্মকর্তার সংখ্যা কমে যাচ্ছে। সিআইডি একটি বিশেষায়িত সংস্থা। দীর্ঘদিন কাজের পরে এখানে অভিজ্ঞতা তৈরি হয়। এ কারণে বেশি দিন কাজ করতে চান এমন মানসিকতাসম্পন্ন কর্মকর্তাদের সিআইডিতে দেওয়ার দাবি জানান তিনি। সম্মেলনে বিশেষ শাখার কর্মকর্তারা জানান, পুলিশের হাতে আধুনিক তদন্ত ও নিরাপত্তার সরঞ্জাম নেই। এসব সরঞ্জাম ছাড়া তদন্ত এখন সম্ভব নয়। তিনি আঙুলের ছাপ নিয়ে ডাটাবেজ তৈরির কথাও বলেন। \r\nঢাকা জেলার অতিরিক্ত পুলিশ সুপার বলেন, বুড়িগঙ্গা নদীতে প্রায়ই অজ্ঞাতপরিচয় লাশ পাওয়া যাচ্ছে। এসব লাশের পরিচয় নিশ্চিত হচ্ছে না। তিনি অজ্ঞাত লাশের পরিচয় নিশ্চিত করতে একটি ডাটাবেজ তৈরির কথা বলেন। আরেক পুলিশ কর্মকর্তা বলেন, লাশ পরিবহনের খরচের দাবি অনেক দিনের কিন্তু এখনো তাঁরা এটা পাচ্ছেন না। সম্মেলনে বেশির ভাগ পুলিশ কর্মকর্তাই পুলিশ আইন ২০০৭’-এর খসড়াকে আইনে রূপ দেওয়ার দাবি জানিয়ে বলেন, তত্ত্বাবধায়ক সরকারের দিকেই তাঁরা চেয়ে আছেন।\r\n\r\n","status":true,"publishDate":{"$date":{"$numberLong":"1200592800000"}},"createdAt":{"$date":{"$numberLong":"1750324002729"}},"__v":{"$numberInt":"0"}}
{"_id":{"$oid":"6853d563feffa705aaa54d12"},"image":"image-1750324579016.webp","title":"চিকিৎসার নামে ঘন ঘন বাইরে আসছেন ভিআইপি বন্দীরা","description":"নোয়াখালী-১ আসনের বিএনপির সাবেক সাংসদ জয়নাল আবেদীন ফারুক গ্রেপ্তার হওয়ার পর গত আট মাসে ৬৭ বার বঙ্গবন্ধু মেডিকেল বিশ্ববিদ্যালয়ে চিকিৎসা নিতে এসেছেন। জামায়াতে ইসলামীর সাবেক সাংসদ ডা. সৈয়দ আবদুল্লাহ মোহাম্মদ তাহের এসেছেন ৪৪ বার। আর আলী আসগার লবীর স্ত্রী শুরু থেকে হাসপাতালেই আছেন, গ্রেপ্তারের পর তাঁকে এক দিনও কারাগারে নেওয়া হয়নি। এঁদের মতো গ্রেপ্তার হওয়া আরও অনেক গুরুত্বপূর্ণ ব্যক্তি (ভিআইপি) প্রায় প্রতিদিনই চিকিৎসার জন্য বারবার কারাগারের বাইরে আসছেন। যদিও কারা কতৃ‌র্পক্ষের ধারণা, এঁরা বারবার বাইরে এসে চিকিৎসা নেওয়ার মতো ততটা অসুস্থ নন।\r\nকারা প্রশাসনের উপ-মহাপরিদর্শক মেজর শামসুল হায়দার ছিদ্দিকী এ ব্যাপারে  প্রথম আলো কে বলেন, চিকিৎসার জন্য এসব ভিআইপির ঘন ঘন কারাগারের বাইরে আসা নিয়ে তাঁরা বিব্রত। কারা প্রশাসনের কর্মকর্তারা জানান, কারাগারের ভেতরে চিকিৎসাব্যবস্থা থাকলেও বিশেষজ্ঞ চিকিৎসক নেই। তা ছাড়া এখানে আধুনিক চিকিৎসা ও পরীক্ষা-নিরীক্ষার সরঞ্জাম নেই। এ কারণে এসব গুরুত্বপূর্ণ ব্যক্তিকে উন্নত চিকিৎসার জন্য বঙ্গবন্ধু শেখ মুজিব মেডিকেল বিশ্ববিদ্যালয় হাসপাতাল ও বারডেম হাসপাতালে আনা হয়। বঙ্গবন্ধু শেখ মুজিব মেডিকেল বিশ্ববিদ্যালয় হাসপাতালে বন্দীদের চিকিৎসার জন্য স্থায়ী কারাকক্ষ রয়েছে।   ওই ব্যক্তিরা বঙ্গবন্ধু মেডিকেলের কারাকক্ষ (প্রিজন সেল) দখল করে আছেন। এতে করে প্রকৃত অসুস্থ সাধারণ বন্দীরা চিকিৎসা সুবিধা থেকে বঞ্চিত হচ্ছে। আবার এঁদের আনা-নেওয়ার ক্ষেত্রে নিরাপত্তা দিতেও হিমশিম খেতে হচ্ছে তাঁদের।\r\nঅভিযোগ আছে, এসব রাজনৈতিক নেতার কেউ কেউ চিকিৎসার অজুহাতে বাইরে এসে পরিবার ও দলীয় লোকজনের সঙ্গে সাক্ষাৎ করছেন। নিয়মিত বাসা থেকে আনা খাবার খাচ্ছেন তাঁরা। আবার অনেকে বাইরে এসে মোবাইল ফোনে বিভিন্ন স্থানে কথাও বলছেন। কারা কর্মকর্তারা সাবেক মন্ত্রী মির্জা আব্বাস, মহীউদ্দীন খান আলমগীর, ব্যারিস্টার নাজমুল হুদার স্ত্রী সিগমা হুদা, আমানউল্লাহ আমানের স্ত্রী সাবেরা আমান ও আলী আসগার লবীর স্ত্রী খুসনুদ লবীর কক্ষ থেকে মোবাইল ফোন উদ্ধার করেন। মির্জা আব্বাসের কক্ষ থেকে মোবাইল ফোন উদ্ধারের পর তাঁকে বসুন্ধরার অ্যাপোলো হাসপাতাল থেকে কারাগারে ফিরিয়ে আনা হয়। আর সিগমা হুদাসহ তিন মহিলা বন্দীকে সাবধান করে দেওয়া হয়।\r\nসূত্র জানায়, বর্তমান সরকার দায়িত্ব নেওয়ার পর গত বছরের ৩ ফেব্রুয়ারি থেকে শুরু হয় গুরুত্বপূর্ণ ব্যক্তিদের গ্রেপ্তার অভিযান। এ অভিযানে তিন দফায় সাবেক দুই প্রধানমন্ত্রীসহ ৭৯ জন প্রভাবশালী নেতা ও ব্যক্তিকে গ্রেপ্তার করা হন। ঢাকা কেন্দ্রীয় কারাগারের কারাধ্যক্ষ (জেলার) শফিকুল ইসলাম খান  প্রথম আলো কে জানান, গ্রেপ্তার হওয়া ভিআইপিদের মধ্যে ৬৯ জন ঢাকা কেন্দ্রীয় কারাগারে আছেন। এঁদের ১৪ জন সাবেক মন্ত্রী, চারজন সাবেক সচিব এবং বাকিরা সাবেক সাংসদ, ব্যবসায়ী ও সাবেক উচ্চপদস্থ সরকারি কর্মকর্তা।\r\n যাঁরা হাসপাতালে আছেন:  কারা সূত্র জানায়, গ্রেপ্তার হওয়া ভিআইপিদের মধ্যে আওয়ামী লীগের সাধারণ সম্পাদক আব্দুল জলিল ল্যাবএইড হাসপাতালে আছেন। বঙ্গবন্ধু মেডিকেল বিশ্ববিদ্যালয় হাসপাতালের কারাকক্ষে (প্রিজন সেল) আওয়ামী লীগের নেতাদের মধ্যে আছেন মহীউদ্দীন খান আলমগীর, অধ্যাপক রফিকুল ইসলাম, শেখ ফজলুল করিম সেলিম ও লোটাস কামাল। বিএনপির নেতাদের মধ্যে আছেন সাবেক মন্ত্রী তরিকুল ইসলাম, হান্নান শাহ, লুৎফুজ্জামান বাবর, এম এ হাশেম, মোসাদ্দেক আলী ফালু, নাসির উদ্দীন আহম্মেদ পিন্টু ও আমজাদ হোসেন সরকার। আরও হাসপাতালে আছেন আরাফাত রহমান কোকো, অ্যাড. সিগমা হুদা, এনটিভির ব্যবস্থাপনা পরিচালক এনায়েতুর রহমান বাপ্পি,  জনকণ্ঠ  সম্পাদক আতিকউল্লাহ খান মাসুদ ও জামায়াতের সাবেক সাংসদ মিজানুর রহমান।\r\nপ্রিজন সেলের দায়িত্বে থাকা কর্মকর্তা জানান, সাবেক মন্ত্রী তরিকুল ইসলাম গত ৮ আগস্ট, শেখ সেলিম গত ২ জুলাই এবং সিগমা হুদা গত ৬ আগস্ট থেকে হাসপাতালের কারাকক্ষে আছেন। নাসির উদ্দীন পিন্টু গ্রেপ্তারের পর প্রায় তিন মাস একটানা হাসপাতালে কাটান। পরে তাঁকে নরসিংদী কারাগারে স্থানান্তর করা হয়। সেখানে থেকে আদালতে হাজিরা দিয়ে আবার প্রিজন সেলে যান তিনি। এরপর দুই মাস ধরে তিনি প্রিজন সেলেই আছেন। এঁদের বাইরে অনেক ভিআইপি আছেন, যাঁরা চিকিৎসার নামে ঘন ঘন কারাগারের বাইরে আসছেন। কারা প্রশাসনের কর্মকর্তারা জানান, আব্দুল জলিল, তরিকুল ইসলাম, লুৎফুজ্জামান বাবর ও আরাফাত রহমান কোকো গুরুতর অসুস্থ। তাঁদের প্রতি বিশেষ নজর দেওয়া হচ্ছে।\r\n কে কতবার কারাগারের বাইরে এসেছেন:  কারা কর্মকর্তারা জানান, গ্রেপ্তারের পর থেকে গত আট মাসে জয়নাল আবেদীন ফারুক চিকিৎসার নামে ৬৭ বার কারাগারের বাইরে বঙ্গবন্ধু মেডিকেল বিশ্ববিদ্যালয় হাসপাতালে   এসেছেন। পরে অনেকটা বাধ্য হয়ে কারা কতৃ‌র্পক্ষ তাঁকে বঙ্গবন্ধু মেডিকেল বিশ্ববিদ্যালয়ের প্রিজন সেলে ভর্তি করে দেয়। এভাবে কারাগার ছেড়ে চিকিৎসা নিতে যাঁরা বাইরে এসেছেন তাঁদের মধ্যে ডা. সৈয়দ আবদুল্লাহ মোহাম্মদ তাহের ৪৪ বার, সাবেক সচিব আ ন হ আখতার ৪৭ বার, মোসাদ্দেক আলী ফালু ৩৪ বার, ব্যারিস্টার মওদুদ আহমদ ২৬ বার, হাফিজ ইব্রাহিম ২৯ বার, ব্যারিস্টার নাজমুল হুদা ১৪ বার, ফজলুর রহমান পটল ১৪ বার, আলতাফ হোসেন চৌধুরী ১১ বার, আমান উল্লাহ আমান ১৬ বার, ফজলুল হক মিলন ১৪ বার, কক্সবাজারের সালাহ উদ্দিন আহমদ ১৪ বার, তৈমুর আলম খন্দকার ২৩ বার, মতিউর রহমান তালুকদার ১২ বার।\r\nকারা প্রশাসনের কর্মকর্তারা জানান, ভিআইপি ব্যক্তিদের অনেকেই সুস্থ আছেন। কিন্তু তাঁরা নিজেদের অসুস্থ দাবি করে চিকিৎসার নামে হাসপাতালে আসছেন। এঁরা আসার পর দীর্ঘ সময় হাসপাতালেই কাটিয়ে দিচ্ছেন। কিন্তু বিষয়টি বুঝতে পেরেও চিকিৎসার মতো স্পর্শকাতর বিষয় হওয়ায় তাঁরা এটা রোধ করতে পারছেন না। তাঁরা বলেন, পুরো বিষয়টি নির্ভর করে চিকিৎসকের ওপর।\r\nকারা উপ-মহাপরিদর্শক মেজর শামসুল হায়দার ছিদ্দিকী বলেন, এসব ভিআইপির নিরাপত্তার ব্যাপারটি মুখ্য। যে কারণে তাঁদের চলাচলের সময় সবাইকে সতর্ক থাকতে হয়। এতে করে তাঁরা অন্য বন্দীদের দিকে ঠিকমতো নজর দিতে পারছেন না।  \r\n","status":true,"publishDate":{"$date":{"$numberLong":"1201111200000"}},"createdAt":{"$date":{"$numberLong":"1750324579083"}},"__v":{"$numberInt":"0"}}
{"_id":{"$oid":"6853d5a1feffa705aaa54d16"},"image":"image-1750324641357.webp","title":"রমিজের পথ হাঁটার দুঃসহ গল্প ","description":"কামরুল হাসান ও সাত্তার আজাদ \r\nবন বিভাগের একটি চাকরির জন্য ২৫ কিলোমিটার পথ হেঁটেছিলেন পশ্চিমবঙ্গের সঞ্জীব পুরোহিত। চাকরির শর্ত ছিল, যোগ্যতা প্রমাণ করতে প্রার্থীকে টানা ২৫ কিলোমিটার হাঁটতে হবে। সঞ্জীব পুরোহিত সে যোগ্যতা প্রমাণ করেছিলেন। দীর্ঘ পথ হেঁটে ২৫ কিলোমিটার যেখানে শেষ হয়, সেখানে তিনি পড়ে যান এবং মারা যান। গায়ক কবির সুমন (সুমন চট্টোপাধ্যায়) এ নিয়ে একটি গানও লিখেছিলেন। ‘সঞ্জীব পুরোহিত হাঁটলেন, চাকরি পাবেন এই ভরসায়...’। আর আমাদের রমিজ, সিলেটের বিয়ানীবাজারের অখ্যাত দিনমজুর রমিজউদ্দিন কত কিলোমিটার হেঁটেছেন জানেন? ৪০০ কিলোমিটার! গিনেস রেকর্ডসে নাম ওঠানোর জন্য অনেকে হয়তো এর চেয়েও বেশি পথ হেঁটেছেন। কিন্তু রমিজ হেঁটেছেন নিজের জীবন বাঁচাতে। ২৬ দিন হেঁটে হেঁটে এ দীর্ঘ পথ পাড়ি দেন তিনি। নাওয়া নেই, খাওয়া নেই, নেই শোয়ার ব্যবস্থা—শুধু হাঁটা আর হাঁটা। ৪০০ কিলোমিটার কত দূর? ঢাকা থেকে কক্সবাজার, তার চেয়েও বেশি। একজন নিরন্ন মানুষ এত পথ হাঁটলেন কী করে? হাঁটার পথ কি তিনি চিনতেন? রমিজের নিজের মুখেই শোনা যাক সেই কাহিনী। \r\n‘ছোটবেলা থেকেই আমার বিদেশ যাওয়ার নেশা; কিন্তু পয়সা ছিল না। লেখাপড়াও তেমন একটা করা হয়নি। অভাবের সংসার চালাতে এক সময় রাজমিস্ত্রির কাজ শুরু করি।  মাথায় বিদেশ যাওয়ার ভূত চড়ে বসায় সে কাজেও ঠিকমতো মন বসাতে পারি না। টাকা জোগাড় করতে পারি না বলে বিদেশ যাওয়াও হচ্ছিল না।\r\n‘কাজ করে যে আয় হতো, সংসার খরচেই শেষ হয়ে যেত। ১০ বছর চেষ্টা করেও বিদেশ যাওয়ার টাকা জোগাড় করতে পারলাম না। উল্টো অভাবের তাড়নায় অল্প অল্প করে পৈতৃক জমিজমাও বিক্রি করে দিই। ১৯৯৫ সালে বিয়ে করি। বিয়ের পর খরচ আরও বেড়ে যায়। কী করি, না করি ভেবে অস্থির হয়ে উঠি। তিন ছেলে ও দুই মেয়ে নিয়ে টানাটানির সংসার, নুন আনতে পান্তা ফুরায়। অভাব-অনটনের কারণে প্রায়ই উপোস থাকতে হয়।\r\n‘আশপাশের গ্রামের অনেকেই বিদেশ থাকে। বিদেশ থেকে কাঁড়ি কাঁড়ি টাকা পাঠায়। সে টাকা দিয়ে ওঠে নতুন নতুন বাড়ি। এসব দেখে আমারও ইচ্ছা হয় বিদেশ গিয়ে টাকা করি, ভাগ্য ফেরাই। স্ত্রীর সঙ্গে আলোচনা করি, কিন্তু সাহস হয় না। এর মধ্যে প্রভাবশালী এক প্রতিবেশী আমার বিরুদ্ধে একটি মিথ্যা মামলা ঠুকে দেয়। ভয় দেখায়, মামলায় গ্রেপ্তার করে জেলে পাঠাবে। এলাকার লোকজনও ভয় দেখায়, বাকি জীবন জেলেই কাটাতে হবে। শুনে ভয়ে কুঁকড়ে যাই। কিছুদিন গা ঢাকা দিয়ে থাকি। কিন্তু কত দিন এভাবে থাকব! একপর্যায়ে ধারদেনা করেই বিদেশ চলে যাওয়ার সিদ্ধান্ত নিই। আমার আপন ভাই থাকে দুবাই, তাকে ফোন করে ভিসা পাঠানোর অনুরোধ করি। কিছুদিনের মধ্যেই ভিসা চলে আসে। ২০০৪ সালের ১৫ নভেম্বর দুবাই পাড়ি জমাই। বিমানভাড়ার ১৩ হাজার টাকার ঋণ এখনো শোধ করতে পারিনি।\r\n‘দুবাইয়ের আলাইন শহরে আমার চাকরি হয়। সেখানে কাজ শুরু করি, রাজমিস্ত্রির কাজ। বেতন ভালো। ছয় মাস যায়। এক শুক্রবার সকালে নিজের কাপড়চোপড় ধুচ্ছি। দুবাইয়ে শুক্রবার সরকারি ছুটি, এ দিন আমরা ব্যক্তিগত কাজকর্ম করি। এ সময় চাচাশ্বশুর শামসুর রহমান আমার বাসায় আসেন। তিনি এখানেই কাজ করেন। আরও বেশি টাকা রোজগারের জন্য আমাকে স্পেন যাওয়ার পরামর্শ দেন। মাসে নাকি দুই-আড়াই লাখ টাকা কামানো যাবে। আমি প্রথমে রাজি হইনি। আরামের কাজ, থাকা-খাওয়া ফ্রি—প্রায় দিনই এসব বলে আমাকে লোভ দেখাতেন শামসুর রহমান। অবশেষে লোভে পড়ে স্পেন যাওয়ার জন্য  ধার-কর্জ করে তাঁকে ১০ হাজার দিরহাম দিই। পাঁচ দিন পর নাইজারের ভিসা লেগেছে বলে তিনি টিকিটের জন্য আরও ১০ হাজার দিরহাম নেন।\r\n‘২০০৫ সালের ২৮ মে ভ্রমণ ভিসায় নাইজার যাই। আমাদাও খালিহা নামের এক লোক আমাকে হোটেলে নিয়ে যায়। সেখানে একটি ঘরে দুই দিন থাকি। ওই ঘরে আমরা ১৪ জন থাকতাম। স্পেন যাওয়ার উদ্দেশে সাতজন বাংলাদেশ থেকে গেছে, বাকিরা আমার মতো দুবাইয়ের আলাইন থেকে গিয়ে জমা হয়েছে। \r\n‘এক সকালে আমাদের সবাইকে একটি ল্যান্ডক্রুজারে তুলে আলজেরিয়ার উদ্দেশে পাঠানো হয়। গাড়িতে ছিল দুই ড্রাম তেল, পানি আর শুকনো খাবার-দাবার। গাড়িতেই ১৪ দিন কাটালাম আমরা। পাহাড়ি পথ ধরে আঁকাবাঁকা পথে গাড়ি চলছে। পথে নির্জন কোনো স্থানে জিরিয়ে হালকা খাবার খেয়ে আবার পথ চলা। ১৫ দিনের মাথায় মরুভূমির মধ্যে হঠাৎ গাড়ি বিকল হয়ে যায়। \r\n‘গাড়ি আর সরে না। এক দিন এক রাত ধরে সবাই মরুভূমিতে কম্বল মুড়ি দিয়ে শুয়ে আছি। এ সময় টর্নেডোর বেগে আসে বালিঝড়। প্রায় তিন ঘণ্টা ধরে চলে ঝড়। আমরা সবাই বালুর মধ্যে ডুবে যাই। ঝড় থামলে কোনোমতে উঠে অন্যদের উদ্ধার করি। বালুতে ডুবে তিনজন অজ্ঞান হয়ে যায়। বড়লেখার সাহেদ নামের একজন অজ্ঞান হয়েছিল একদিন। তিন দিন পর গাড়ি ঠিক হলে আমরা আবার চলতে শুরু করি। আরও এক দিন চলার পর আমরা পাথুরে একটি পাহাড়ে পৌঁছাই। সেখানে আমাদের রেখে গাড়ি নিয়ে চলে যায় ড্রাইভার। \r\n‘ওই পাহাড়ে ১৩ দিন কাটানোর পর ভীষণ খাদ্য সংকটে পড়ি। পানির জন্য হাহাকার পড়ে যায়। কলিজা ফেটে যাওয়ার দশা। খাবার ও পানির অভাবে চারজন অসুস্থ হয়ে পড়ে। আমরা দালালের সঙ্গে মোবাইলে যোগাযোগের চেষ্টা করি; কিন্তু তাঁর মোবাইলে ঢুকতে পারি না। ১৪ দিনের মাথায় দালালের মোবাইলে আলাপ হয়। তিনি আমাদের উদ্ধারের প্রতিশ্রুতি দেন। \r\n‘এরপর খাবার ও কম্বল নিয়ে ফিরে আসে ড্রাইভার। পরে জানতে পারি, ড্রাইভারের ভাড়ার টাকা পরিশোধ হয়নি বলে আমাদের ১৪ দিন পাহাড়ে থাকতে হয়। ড্রাইভার সেই পাহাড় থেকে আমাদের তুলে আলজেরিয়া সীমান্তে নিয়ে যায়। আলজেরিয়া থেকে বাসে চারজন করে আমরা মরক্কো ঢুকি। দালালের লোকজন আমাদের নিয়ে যায় উজধা শহরে। সেখানে ১৫ দিন থাকতে হয়। খাবারের কষ্টে মরণাপন্ন অবস্থা। হালকা খাবার ছাড়া অন্য কিছু দেওয়া হতো না। \r\n‘একদিন সকালে একটি গাড়িতে গাদাগাদি করে ১৪ জনকে তোলা হলো। খাঁচাবন্দী মোরগের মতো ১৬০ কিলোমিটার পথ পাড়ি দিয়ে নাদোর শহরে পৌঁছি আমরা। এক মাস পর আমাদের আরও উত্তরের শহর টিটুয়ানে নিয়ে যাওয়া হয়। সেখানে জঙ্গলের মধ্যে খাবারদাবার ছাড়াই রাখা হয়। তার ওপর একদল কৃষ্ণাঙ্গ আমাদের আক্রমণ করে। আমাদের মোবাইল, টাকা, কাপড়, খাবার—সব ছিনিয়ে নেয় তারা। তারা আমাদের মারধরও করে।\r\n‘জীবন বাঁচাতে নিরুপায় হয়ে ভিক্ষা করা শুরু করি। ভিক্ষার টাকা দিয়ে মোবাইলে দালালের সঙ্গে যোগাযোগ করলে তিনি আমাদের দায়দায়িত্ব নিতে অস্বীকার করেন। এভাবে ১০ দিন কাটার পর একে একে সবাই এদিক-ওদিক চলে যায়। উপায় না দেখে আবার ভিক্ষা করতে লাগলাম। এই ভিক্ষা করার সময় পুলিশ আমাকে গ্রেপ্তার করে। এক সপ্তাহ জেল খাটার পর ছবি তুলে ও টিপসই নিয়ে আমাকে আলজেরিয়া সীমান্তে ছেড়ে আসে পুলিশ। আলজেরিয়ায় ছয় মাস কাজ করি। কিছু টাকা রোজগার হলো। ছিনতাইকারীর পাল্লায় পড়ে আবার নিঃস্ব হয়ে যাই।\r\n‘উপায়ান্তর না দেখে আমি এক আরবের বাড়িতে আশ্রয় নিই। ১৫ দিন রাখার পর খরচের টাকা দাবি করে। টাকা দিতে পারিনি বলে ঘর থেকে বের করে দেয়। এরপর হেঁটে হেঁটে আলজেরিয়া থেকে মরক্কোর উজধা এলাকায় চলে যাই। সেখানে ভিক্ষা করে টাকা জমিয়ে বাসে চড়ে মরক্কোর রাজধানী রাবাতে যাওয়ার সময় পুলিশ গ্রেপ্তার করে আবার আমাকে আলজেরিয়া সীমান্তে রেখে আসে। এভাবে চারবার চেষ্টা করেও রাবাতে ঢুকতে পারিনি। ট্রেনে রাবাত যাওয়ার চেষ্টা করেও ব্যর্থ হই। ট্রেন থেকে দুইবার পুলিশ ধরে আলজেরিয়া সীমান্তে ছেড়ে আসে। \r\n‘তারপর একটি কম্বল, পলিথিন, পানি ও কিছু খাবার কিনে পায়ে হেঁটে রাবাতের পথ ধরি। দিনে হাঁটি, রাতে পলিথিন বিছিয়ে কম্বল জড়িয়ে জয়তুন গাছের নিচে শুয়ে পড়ি। এভাবে ২৬ দিনে প্রায় ৪০০ কিলোমিটার পথ পাড়ি দিয়ে রাবাত পৌঁছি। পথে পথে ভিক্ষে করে খাবার জোগাড় করেছি। মানুষের কাছে জানতে চেয়েছি মরক্কোর রাজধানী কত দূর, যেখানে বাংলাদেশের দূতাবাস আছে। কেউ দেখিয়ে দিয়েছে, কেউ সহযোগিতা করেছে, আবার কেউ করেছে তিরস্কার।       \r\n‘অবশেষে রাবাতে পৌঁছে বাংলাদেশি দূতাবাসে আশ্রয় প্রার্থনা করি। কিন্তু দূতাবাসে কাউকে রাখার নিয়ম নেই। তবে আমার অবস্থা দেখে চিকিৎসার ব্যবস্থা করে তারা। এ সময় আমাকে সাহাঘ্য করেন মরক্কোয় বাংলাদেশের রাষ্ট্রদূত বি এম জামাল হোসেন। সেখানে সাড়ে তিন মাস কাটাই। একদিন মহাপুলিশ পরিদর্শক (আইজি) নূর মোহাম্মদ মরক্কো এসে আমার করুণ কাহিনী শুনে বাংলাদেশে আনার ব্যবস্থা করেন।’\r\nইন্টারপোলের বার্ষিক সাধারণ সভায় যোগ দিতে মরক্কো গিয়েছিলেন নূর মোহাম্মদ। বাংলাদেশ দূতাবাসের এক কর্মকর্তা আইজিকে রমিজের কথা শোনান। ওই কর্মকর্তা জানান, কতৃ‌র্পক্ষ তার থাকা-খাওয়ার ব্যবস্থা করেছে; কিন্তু তাঁর দেশে যাওয়ার ব্যবস্থা তারা করতে পারছে না। আইজি দেশে এসে বিষয়টি দেখার জন্য সদর দপ্তরের এআইজি মতিয়ার রহমানকে দায়িত্ব দেন। মতিয়ার রহমান বিভিন্ন সংস্থার সঙ্গে যোগাযোগ করেন। টাকা দিতে রাজি হয় ইন্টারন্যাশনাল অরগানাইজেশন অব মাইগ্রেশন (আইওএম)। শুরু হয় কাগজপত্র তৈরির কাজ। এসব করতে অনেক সময় লেগে যায়। অবশেষে ১৩ ডিসেম্বর বাংলাদেশে ফেরত আসেন রমিজউদ্দিন। \r\nবাড়িতে পৌঁছালে চারদিকে ‘রমিজ আইছে’ ‘রমিজ আইছে’ রব ওঠে। ছেলেমেয়েরা বাবাকে পেয়ে খুশিতে আত্মহারা। উৎসুক মানুষ ভিড় করে বাড়িতে। গ্রামের মানুষ এত দিন তাঁকে নিখোঁজই ভাবত। গল্প করে করে সময় কাটে রমিজের। গ্রামের মানুষ সেই গল্পের মুগ্ধ শ্রোতা। গল্প ছড়িয়ে পড়ে এক গ্রাম থেকে আরেক গ্রামে। অনেক ক্ষেত্রে সে গল্পের ডালপালাও গজিয়ে যায়।\r\nবর্তমানে বিয়ানীবাজার উপজেলার শেওলা ইউনিয়নের বড় সালেশ্বর গ্রামে অভাব-অনটন ও অসুস্থতার মধ্যে দিন কাটাচ্ছেন রমিজ। ওষুধ কেনার টাকা নেই। কাজেও যেতে পারেন না।  \r\nতার পরও দরিদ্র রমিজের এখন আর কিছুই চাওয়ার নেই। তাঁর দাবি, তাঁকে যারা কষ্ট দিয়েছে, তাদের বিচার করা হোক। অনেক সাধারণ মানুষ না বুঝেশুনে স্বপ্ন নিয়ে বিদেশ পাড়ি দিচ্ছে। কিন্তু মানব পাচার চক্রের হাতে পড়ে তাদের সে স্বপ্ন খান খান হয়ে যাচ্ছে। এভাবে আদম বেপারির খপ্পরে পড়ে কত রমিজের ভিটামাটি খোয়া যায়, সে খবর কেউ রাখে না। আর যাতে কেউ এভাবে প্রতারণার শিকার না হয়, তার ব্যবস্থা নেওয়ার জন্য সরকারের প্রতি দাবি জানান প্রতারিত রমিজ। \r\n","status":true,"publishDate":{"$date":{"$numberLong":"1201197600000"}},"createdAt":{"$date":{"$numberLong":"1750324641376"}},"__v":{"$numberInt":"0"}}
{"_id":{"$oid":"6853d5ebfeffa705aaa54d1a"},"image":"image-1750324715729.webp","title":"সংস্কার-৫,  জনমত জরিপে গিয়ে আটকে গেছে পুলিশ বাহিনীর সংস্কার","description":"পুলিশ বাহিনীকে যুগোপযোগী করতে ‘বাংলাদেশ পুলিশ অধ্যাদেশ ২০০৭’ নামে একটি নতুন আইনের খসড়া ইতিমধ্যে তৈরি হয়ে গেছে। পুলিশ সংস্কার প্রকল্পের আওতায় এই খসড়া তৈরি করা হয়েছে। কিন্তু খসড়াটি আইনে পরিণত করতে তৃণমূল পর্যায় থেকে সাধারণ মানুষের মতামত নেওয়ার নির্দেশ দিয়েছে প্রধান উপদেষ্টার কার্যালয় ও স্বরাষ্ট্র মন্ত্রণালয়।\r\nপুলিশ সদর দপ্তরের কর্মকর্তারা জানান, বাংলাদেশের ইতিহাসে কোনো নতুন আইন প্রণয়নের ক্ষেত্রে এভাবে জনমত যাচাইয়ের ঘটনা নজিরবিহীন। এতে পুরো সংস্কার প্রকল্পের কাজই পিছিয়ে যাচ্ছে। তবে সরকারের নির্দেশ পাওয়ার পর এ আইন কেমন হওয়া উচিত সে সম্পর্কে সাধারণ মানুষের মতামত জানতে দেশের ৬৩০টি থানার ভারপ্রাপ্ত কর্মকর্তাকে নির্দেশ দেওয়া হয়েছে। তাঁরা এখন মানুষের মতামত সংগ্রহ করছেন। খসড়াটি আইনে পরিণত করার কাজ পিছিয়ে যাওয়ায় দাতারা অসন্তোষ প্রকাশ করেছে বলে জানা গেছে। গতকাল সোমবার পুলিশ সদর দপ্তরের পুলিশ কর্মকর্তাদের এক সভায় জনমত সংগ্রহের জরিপের বিষয় নিয়েও আলোচনা হয়। \r\nপুলিশের মহাপরিদর্শক (আইজি) নূর মোহাম্মদ  প্রথম আলো কে বলেন, পুলিশের সংস্কার কর্মসূচিতে শুধু নতুন আইন প্রণয়ন নয়, আরও অনেক বিষয় অন্তভু‌র্ক্ত রয়েছে। অতি দ্রুত এসব কর্মসূচি বাস্তবায়ন করা সম্ভব হবে বলে তিনি আশা করেন।\r\nতত্ত্বাবধায়ক সরকারের সাবেক উপদেষ্টা ও সাবেক পুলিশপ্রধান এ এস এম শাহজাহান এ প্রসঙ্গে  প্রথম আলো কে বলেন, বর্তমানে পুলিশ বাহিনী চলছে ১৮৬১ সালের তৈরি করা আইন দিয়ে। এ আইন বহাল রেখে পুলিশ বাহিনীতে কোনো সংস্কার কাজই করা সম্ভব না। এ কারণে প্রথমে তাঁরা নতুন আইন তৈরির উদ্যোগ নেন। নতুন আইন ছাড়া পুলিশ বাহিনীকে আগের অবস্থা থেকে ফেরানো যাবে না। তিনি বলেন, পুলিশ বাহিনীতে নিয়োগ, বদলি ও পদোন্নতিতে স্বচ্ছতা এবং পুলিশের ওপর রাজনৈতিক প্রভাব বন্ধ করা না গেলে কোনো কিছু করে লাভ হবে না। আর এসব বিদ্যমান আইনে করা সম্ভব হবে না বলে তিনি মন্তব্য করেন।\r\nপুলিশ সংস্কার প্রকল্পের সূত্র জানায়, পুলিশ সংস্কার আইনের খসড়া তৈরিতে ২০০৭ সালে তত্ত্বাবধায়ক সরকারের সাবেক উপদেষ্টা ও সাবেক পুলিশপ্রধান এ এস এম শাহজাহানের নেতৃত্বে একটি কমিটি হয়। প্রায় আট মাস আগে কমিটি আইনের খসড়া করে মন্ত্রণালয়ে জমা দেয়। প্রথম খসড়াটি ইংরেজিতে ছিল বলে স্বরাষ্ট্র মন্ত্রণালয় সেটি বাংলায় পাঠাতে নির্দেশ দেয়। প্রায় দুই মাস আগে বাংলায় খসড়াটি পাঠানো হয়। এরপর স্বরাষ্ট্র মন্ত্রণালয় পরীক্ষা-নিরীক্ষা করে চূড়ান্ত অনুমোদনের জন্য তা আইন মন্ত্রণালয়ে পাঠায়। আইন মন্ত্রণালয় যাচাই-বাছাই শেষে প্রস্তাবটি প্রধান উপদেষ্টার কার্যালয়ে পাঠিয়ে দেয়।\r\nসূত্র জানায়, আইনটির ব্যাপারে ১৬ জানুয়ারি স্বরাষ্ট্র মন্ত্রণালয় ও ২৮ জানুয়ারি প্রধান উপদেষ্টার কার্যালয় থেকে সাধারণ মানুষের মতামত নেওয়ার নির্দেশ দিয়ে পুলিশ সদর দপ্তরে চিঠি পাঠানো হয়।\r\nপুলিশ সংস্কার প্রকল্পের (পিআরপি) পরিচালক ও অতিরিক্ত পুলিশ মহাপরিদর্শক নববিক্রম কিশোর ত্রিপুরা বলেন, এক সপ্তাহ আগে স্বরাষ্ট্র মন্ত্রণালয় থেকে পাঠানো চিঠিতে খসড়া আইনটি নিয়ে বিভাগ, জেলা ও উপজেলাসহ তৃণমূল পর্যায়ে মতবিনিময় সভা করে সাধারণ মানুষের মতামত নেওয়ার জন্য বলা হয়েছে। সাধারণ মানুষের মতামত নিয়ে তা লিখিত আকারে প্রধান উপদেষ্টার কার্যালয়ে জমা দেওয়ার জন্যও ওই চিঠিতে নির্দেশ দেওয়া হয়।\r\nপুলিশ কর্মকর্তারা বলেন, বাংলাদেশের ইতিহাসে এর আগে কোনো নতুন আইন প্রণয়নের ক্ষেত্রে এভাবে জনমত যাচাইয়ের নজির নেই। তা ছাড়া এ কাজে স্বাভাবিকভাবে দীর্ঘ সময় লাগবে। এতে করে পুরো প্রকল্পের কাজটিও পিছিয়ে যাবে। তবে পুলিশের আইজি  প্রথম আলো কে বলেন, তাঁরা চেষ্টা করছেন মতামত নেওয়ার কাজ দ্রুত শেষ করে ফেলার। এ জন্য দেশের সব থানায় কমিউনিটি পুলিশের সদস্যরা কাজ করছেন। তাঁরা দ্রুত মতামত সংগ্রহ করে সদর দপ্তরকে জানাবেন।\r\nসংশ্লিষ্ট সূত্র জানায়, পুলিশ প্রশাসনকে যুগোপযোগী করতে ইউএনডিপি, ইউএসএআইডি ও ইউরোপীয় কমিশনের অর্থায়নে ২০০৫ সাল থেকে পুলিশ সংস্কার প্রকল্পের কাজ শুরু হয়। এ প্রকল্পের মেয়াদ ২০০৮ সালের ডিসেম্বর পর্যন্ত। প্রকল্পের একটি অংশ ‘বাংলাদেশ পুলিশ অধ্যাদেশ-২০০৭’ তৈরি। এ ছাড়া প্রকল্পের অর্থায়নে সারা দেশে মডেল থানা, পুলিশের জন্য উন্নত প্রশিক্ষণ, তদন্তের সহায়ক যন্ত্রপাতি সরবরাহ ও মানবাধিকারবিষয়ক শিক্ষা দেওয়ার বিষয়টি অন্তভু‌র্ক্ত করা হয়।\r\nপুলিশ আইনের খসড়া প্রস্তাবে পুলিশ বাহিনীর বর্তমান কাঠামোর বদলে জাতীয় পুলিশ কমিশন, স্বাধীন পুলিশ অভিযোগ কতৃ‌র্পক্ষ এবং অভিযুক্ত পুলিশ সদস্যদের দ্রুত সাজা দেওয়ার জন্য পুলিশ ট্রাইব্যুনাল গঠনের কথা বলা হয়েছে। এ ছাড়া পুলিশ অর্ডিন্যান্স-২০০৭-এ পুলিশের আইজি পদ একটির বদলে হবে পাঁচটি। পুলিশপ্রধানের পদের নাম হবে চিফ অব পুলিশ। এতে ১১ সদস্যের জাতীয় পুলিশ কমিশন, পাঁচ সদস্যের স্বাধীন পুলিশ অভিযোগ কতৃ‌র্পক্ষ ও অভিযুক্ত সদস্যকে দ্রুত সাজা দেওয়ার জন্য পুলিশ ট্রাইব্যুনাল গঠনেরও সুপারিশ করা হয়েছে। রাজনৈতিক হস্তক্ষেপ বন্ধেরও বিধান রাখা হয়েছে নতুন এ আইনে।\r\nপুলিশ কর্মকর্তারা জানান, এই আইনের পাশাপাশি পুলিশ প্রবিধান ও সাক্ষ্য আইনের কিছু রদবদল করা হতে পারে। এ জন্য পৃথক কমিটি গঠন করা হয়েছে। কিন্তু নতুন আইন পাস না হওয়ার কারণে ওইসব বিষয়ও আটকে গেছে। \r\n","status":true,"publishDate":{"$date":{"$numberLong":"1203962400000"}},"createdAt":{"$date":{"$numberLong":"1750324715748"}},"__v":{"$numberInt":"0"}}
{"_id":{"$oid":"6853d64ffeffa705aaa54d1e"},"image":"image-1750324815641.webp","title":"ইমন ছোটবেলা থেকেই নিষ্ঠুর আরও পাঁচ দিনের রিমান্ডে","description":" ‘এমন সন্তান যেকোনো মায়ের জন্য দুর্ভাগ্যের। আমার যে চরম শত্রু তার পেটেও যেন এমন সন্তান জন্ম না নেয়’ \r\nকামরুল হাসান\r\n ‘এমন সন্তান যেকোনো মায়ের জন্য দুর্ভাগ্যের। আমার যে চরম শত্রু, তার পেটেও যেন এমন সন্তান জন্ম না নেয়।’ নিজের সন্তানকে নিয়ে এমন আক্ষেপ বঙ্গবন্ধু শেখ মুজিব মেডিকেল বিশ্ববিদ্যালয়ের গাইনি ও প্রসূতিবিদ্যা বিভাগের সাবেক চেয়ারম্যান ডা. সুলতানা জাহানের। এ বিশেষজ্ঞ চিকিৎসক শীর্ষস্থানীয় সন্ত্রাসী সানজিদুল ইসলাম ইমনের মা।\r\nগত রোববার রাতে  প্রথম আলো র সঙ্গে এক সাক্ষাৎকারে ডা. সুলতানা জাহান বলেন, ছোটবেলা থেকেই ইমন ছিল নিষ্ঠুর প্রকৃতির। তার মারপিটে ছোট ভাই অপ্রকৃতস্থ হয়ে পড়েছে। প্রতিপক্ষ ভেবে নিজের বোনের স্বামীকে পুলিশকে দিয়ে মিথ্যা মামলায় গ্রেপ্তারের পর জেলে পাঠিয়েছে। ইমনের কারণে চাকরির ক্ষেত্রে তাঁকে বারবার হেনস্তা হতে হয়েছে। \r\nইমনের মা বলেন, ‘এসএসসি পাসের পর তাকে একটা মোটরসাইকেল কিনে দিয়েছিলাম। সেটাই আমার কাল হলো। ওই মোটরসাইকেলের কারণেই ইমন সন্ত্রাসী হয়ে গেল। ইমনের সঙ্গে পরিবারের এখন আর সম্পর্ক নেই। কিন্তু সে যে আমার নিজের সন্তান, সেটাও অস্বীকার করতে পারি না।’\r\nকলকাতায় গ্রেপ্তার হওয়া সন্ত্রাসী ইমনকে গত ৭ মার্চ ঢাকায় ফিরিয়ে আনা হয়। প্রথম দফা আট দিনের রিমান্ডে এনে সিআইডি পুলিশ তাকে জিজ্ঞাসাবাদ করে। গতকাল আদালতে হাজির করে পাঁচ দিনের রিমান্ডে নেওয়া হয়। তাকে জিজ্ঞাসাবাদের জন্য ১০ সদস্যের একটি দল রয়েছে। এ দলের নেতৃত্ব দিচ্ছেন অতিরিক্ত পুলিশ সুপার আবদুল্লাহ আরেফ। \r\nজিজ্ঞাসাবাদ সূত্রে জানা যায়, জোট সরকারের সাবেক প্রতিমন্ত্রী লুৎফুজ্জামান বাবর ও সাবেক এক সাংসদের সঙ্গে ইমনের ঘনিষ্ঠ যোগাযোগ ছিল। এ ছাড়া আওয়ামী লীগের এক সাবেক সাংসদ ও কয়েকজন ব্যবসায়ীর সঙ্গেও তার ঘনিষ্ঠতা ছিল।\r\nসিআইডি সূত্র জানায়, ইমনকে জিজ্ঞাসাবাদের ভিত্তিতে ১০ সদস্যের দলটি গোপন প্রতিবেদন তৈরি করেছে। প্রতিবেদনে ইমনের সহযোগীদের নাম উল্লেখ রয়েছে। জিজ্ঞাসাবাদের অগ্রগতি সম্পর্কে জানতে চাইলে আবদুল্লাহ আরেফ  প্রথম আলো কে বলেন, ইমন ১৬৪ ধারায় জবানবন্দি দেওয়ার মতো অবস্থায় এখনো আসেনি। তাকে আরও জিজ্ঞাসাবাদের প্রয়োজন আছে।\r\n ইমনের উত্থান : একসময়ের ঘনিষ্ঠ বন্ধু পাং বাবুকে হত্যার মধ্য দিয়ে সন্ত্রাসীর তালিকায় নাম ওঠে ইমনের। এ হত্যা মামলায় প্রধান আসামি হলেও তাকে বিচারের মুখোমুখি হতে হয়নি। ’৯১ থেকে ’৯৬ পর্যন্ত বিএনপি সরকারের আমলে একাধিক প্রভাবশালী মন্ত্রীর হস্তক্ষেপে পুলিশ এই মামলার চূড়ান্ত প্রতিবেদন দাখিল করে মামলাটি নষ্ট করে দেয়। পাং বাবু খুনের পর ইমন ধানমন্ডি, মোহাম্মদপুর ও তেজগাঁও এলাকার মামুন, জাহাঙ্গীর, মাহবুব, নিটেল, রবু, ব্যবসায়ী কাজল, তপু, ক্রসফায়ারে নিহত ওসমান, ছোট মানিক, সম্প্রতি সন্ত্রাসীদের গুলিতে নিহত মোস্তাক হোসেন শিপলু, র‌্যাবের ক্রসফায়ারে নিহত এবং সোহেল চৌধুরী হত্যা মামলার আসামি আদনান, বড় মানিক, বর্তমানে কারাবন্দী ছাত্রদলের নেতা ও শীর্ষ সন্ত্রাসী হেলাল এবং জোসেফকে নিয়ে গড়ে তোলে সন্ত্রাসী বাহিনী। মামুন যুবদলের নেতা বরকতউল্লা বুলুর শ্যালক। একসময় এটি ইমন-মামুন বাহিনী নামে পরিচিতি পেয়েছিল। অস্ত্র মামলায় মামুনের সাজা হয়েছে। ছাত্রদলের রাজনীতির সঙ্গে জড়িত থাকার কারণে বিএনপির সাবেক সাংসদ নাসিরউদ্দিন পিন্টুর সহযোগিতায় ইমন চাঁদাবাজি শুরু করে বলে জানায়।\r\n কয়েকটি খুন:  ইমন জিজ্ঞাসাবাদে জানায়, ১৯৯০ সালের ডিসেম্বরে মোটরসাইকেল নিয়ে ঝগড়া হয় সন্ত্রাসী গলাকাটা সাত্তারের সঙ্গে। এরপর রফিক ও পাং বাবু তাকে ছুরিকাঘাত করে। প্রাণে বাঁচতে সে ওয়ার্ড কমিশনার সাত্তার ভূঁইয়ার সঙ্গে যোগ দেয়। এ সময়ের মোহাম্মদপুর এলাকার সন্ত্রাসী জাহাঙ্গীর, সোহেল, দিলু, জসিম, তৈয়ব ও তানভীরের সঙ্গে তার ঘনিষ্ঠতা হয়। ১৯৯৪ সালে পাং বাবুকে গুলি করে খুন করে ইমনের লোকজন। এই খুনের কারণে তার অনেক প্রতিপক্ষ হয়ে যায়। তাদের সামাল দিতে ২০০২ সালে জিগাতলার মিতালী রোডে কালা সুমন ও হাজারীবাগের ফ্রিডম সোহেলকে খুন করে। ’৯৩ সালে হাজারীবাগ এলাকায় খুন হন ফ্রিডম পার্টির নেতা ও ট্যানারি ব্যবসায়ী মহিউদ্দিন। ইমন জিজ্ঞাসাবাদে জানায়, তাদের দলের লোকজন ঢাকা মহানগর ছাত্রলীগের (উত্তর) সভাপতি মঞ্জুরুল ইসলাম অশ্রুকে হত্যা করে। মোহাম্মদপুরের সলিমুল্লাহ রোডে তার দলের লোকজন হিমেলকে খুন করে। সন্ত্রাসী হারিছের ভাই টিপু ও সহযোগী ইমরানকে খুন করে ইমনের শ্যালক টিটন নিজে। বনানীর ট্রাম্পস ক্লাবে চিত্রনায়ক সোহেল চৌধুরী হঠাৎ করেই খুন হন। ইমন জানায়, মিরপুরের ওয়ার্ড কমিশনার নিউটনকে খুন করে পিয়াল। হাজারীবাগের ডিশ ব্যবসায়ী রুবেলকে খুন করে তার দলের আবুল। মোহাম্মদপুরের সন্ত্রাসী বিহারি মুন্না হত্যাকাণ্ডেও তার হাত ছিল। তারই ঘনিষ্ঠ সহযোগী সন্ত্রাসী ওসমানকে দিয়ে ইমন এই খুন করায়। ওসমান পরে মোহাম্মদপুর থানা পুলিশের ক্রসফায়ারে মারা যায়। এ ছাড়া তার দলের সদস্য তপু, চাকমা ফারুক, ওসমান, ছোট মানিকও ক্রসফায়ারে মারা যায়। রায়েরবাজার কমিউনিটি সেন্টারের সামনে ব্যবসায়ী আওলাদ হোসেন, ধানমন্ডি কমিউনিটি সেন্টারের সামনে বিএনপি নেতা লিয়াকত হোসেন হত্যাকাণ্ডের সঙ্গে জড়িত ছিল বলা হলেও ইমন তা অস্বীকার করেছে।\r\nজাতীয় বিশ্ববিদ্যালয়ের সাবেক উপাচার্য আফতাব আহমাদকে সন্ত্রাসী তানভিরুল ইসলাম জয়ের লোকজন খুন করেছে বলে ইমন শুনেছে।\r\n চাঁদাবাজি:  সূত্র জানায়, জিজ্ঞাসাবাদে ইমন জানায়, সে নিজে কোনো চাঁদাবাজি করত না। ট্যানারি এলাকার রশীদ ও কালাম তার হয়ে এসব চাঁদাবাজি করত। গ্রেপ্তার হওয়ার আগ পর্যন্ত বড় মানিক নামের এক সন্ত্রাসীর মাধ্যমে মোহাম্মদপুর-ধানমন্ডি এলাকায় চাঁদাবাজি-সন্ত্রাসী কার্যকলাপ চালাত ইমন। এই বড় মানিককে গ্রেপ্তার করতে গিয়ে র‌্যাব প্রায় দুই মাস আগে অপর সন্ত্রাসী ছোট মানিককে গ্রেপ্তার করলে পরে সে ক্রসফায়ারে মারা যায়। এ ছাড়া মিরপুরের সন্ত্রাসী আলমগীর ওরফে ফুটবলার আলমগীর তার অন্যতম ঘনিষ্ঠ সহযোগী ছিল। মোহাম্মদপুরের শীর্ষস্থানীয় সন্ত্রাসী ছাত্রদল নেতা পিচ্চি হেলালের সঙ্গেও তার যোগাযোগ ছিল। ২৩ শীর্ষ সন্ত্রাসীর অন্যতম পিচ্চি হেলাল বর্তমানে কারাগারে। এসব সন্ত্রাসী নিয়মিত ইমনের স্ত্রীর সঙ্গে যোগাযোগ রাখত। তার মাধ্যমে টাকা-পয়সা লেনদেন হতো।\r\nএ ব্যাপারে ইমনের স্ত্রীর সঙ্গে কথা বলার চেষ্টা করেও তাঁকে পাওয়া যায়নি।\r\n রাজনৈতিক নেতার সঙ্গে সম্পর্ক:  জিজ্ঞাসাবাদকারী সূত্র জানিয়েছে, ইমনের সঙ্গে সাবেক প্রতিমন্ত্রী লুৎফুজ্জামান বাবর, বিএনপির সাবেক সাংসদ নাসিরউদ্দিন পিন্টু ও আওয়ামী লীগের সাবেক সাংসদ মকবুল হোসেনের ঘনিষ্ঠতা ছিল। ইমন জানায়, ’৯১ সালে পিন্টু ছাত্রদলের ঢাকা মহানগর শাখার সভাপতি হওয়ার পর ইমন তাঁর সহযোগিতায় ঢাকা বিশ্ববিদ্যালয়ে হল দখলে অংশ নেয়। পিন্টুর নির্দেশে ধানমন্ডি ও মোহাম্মদপুরে বাড়ি দখল, স্বাস্থ্য মন্ত্রণালয়ের ঠিকাদারি ব্যবসার নিয়ন্ত্রণও করত ইমন। মোহাম্মদপুরে হিমেল খুন হওয়ার পর হাজি মকবুলের ছেলে মাসুদের সঙ্গে তার ঘনিষ্ঠ যোগাযোগ হয়। বিএনপি ক্ষমতায় আসার পর আরাফাত রহমান কোকোর সঙ্গে ইমনের পরিচয় হয়। তারা একসঙ্গে কয়েকটি স্থানে দেখাও করে। ইমন জানায়, হাওয়া ভবনে গিয়ে তারেক রহমানের সঙ্গেও দেখা করে সে। ২০০১ সালে শেরপুরের প্রিন্সের মাধ্যমে লুৎফুজ্জামান বাবরের সঙ্গে তার পরিচয় হয়। \r\n প্রশাসনে হাত:  ইমন জানায়, ধানমন্ডি থানার এএসআই সানোয়ার তার ভাড়াটে লোক হিসেবে কাজ করতেন। তাঁকে ব্যবহারের জন্য ইমন একটি গাড়িও কিনে দেয়। বিভিন্ন লোককে মিথ্যা মামলা দিয়ে গ্রেপ্তারের কাজে এএসআই সানোয়ারকে ব্যবহার করত ইমন। এ ছাড়া পুলিশ প্রশাসনের বিভিন্ন খবরও সানোয়ার তাকে জানিয়ে দিতেন। সানোয়ার কিছুদিন আগে ইমনের ছোট বোনের স্বামী অনিককে সাজানো মামলায় গ্রেপ্তার করে অস্ত্র ও মাদক দ্রব্যের মামলায় আদালতে পাঠান। এএসআই সানোয়ারকে ইতিমধ্যে পুলিশ একটি চোরাই গাড়িসহ গ্রেপ্তার করেছে।\r\n কালা জাহাঙ্গীর প্রসঙ্গ:  শীর্ষস্থানীয় সন্ত্রাসী কালা জাহাঙ্গীর সম্পর্কে ইমন জিজ্ঞাসাবাদে বলেছে, ‘আমি শুনেছি সে মারা গেছে। আমি নিজেও এটা বিশ্বাস করি।’ তদন্তকারী সূত্রে এ কথা জানা যায়।\r\n গ্রেপ্তার:  ইমন জানায়, ১৯৯৭ সালে কোতোয়ালি থানা পুলিশ তাকে গ্রেপ্তার করে। ওই মামলায় তার ১৭ বছরের সাজা হয়েছে। পরে ’৯৭ সালে আবার ধরা পড়ে মোহাম্মদপুর থানা পুলিশের হাতে। একবার ১৪ দিন ও একবার পাঁচ মাস হাজত খাটতে হয় তাকে।\r\n ভারতে পলায়ন:  ১৯৯৮ সালে বনানী ট্রাম্পস ক্লাবে সোহেল চৌধুরী খুনের পর ইমন ভারতে চলে যায় এবং গড়িয়াহাটের কনক সরকারের বাড়িতে গিয়ে ওঠে। ’৯৯ সালের ৩০ জুন কলকাতা পুলিশ তাকে গ্রেপ্তার করে। ২০০১ সালে জামিন পেয়ে সে দেশে আসে। ২০০৪ সালে ক্রসফায়ারের ভয়ে আবার ভারতে যায়। পলাতক অবস্থায় প্রকাশ ও সুনীল দে নামের দুই যুবক পুলিশকে তার খোঁজ জানালে আবার গ্রেপ্তার হয় ইমন। \r\nইমন জানায়, পলাতক থাকা অবস্থায় কলকাতায় চট্টগ্রামের আবুল কাশেম, শীর্ষ সন্ত্রাসী প্রকাশ, শাহজাহানপুরের মানিক, ইমাম, জিসান, পুরান ঢাকার আইজি গেটের কচি, চাকমা অপু, মিরপুরের পিয়াল, ডাকাত শহিদ, জয় ও হারিছের সঙ্গে তার দেখা হয়। এ ছাড়া শামীম ওসমান ও সিদ্দিক হোসেন চেয়ারম্যানের সঙ্গেও পরিচয় হয় বলে জানায় সে।\r\n পরিবারের সঙ্গে সম্পর্ক : জিজ্ঞাসাবাদে ইমন জানায়, চার ভাই ও এক বোনের মধ্যে সে তৃতীয়। তার বাবা মল্লিক আবদুল্লাহ হারুন ও মা সুলতানা জাহান চিকিৎসক। বাবা মারা গেছেন। মা সুলতানা জাহান বঙ্গবন্ধু মেডিকেল বিশ্ববিদ্যালয়ে গাইনি ও প্রসূতিবিদ্যা বিভাগের চেয়ারম্যান ছিলেন। এক বছর আগে তিনি অবসর নিয়েছেন। বড় ভাই সোহান অসুস্থ হয়ে মারা গেছেন। আরেক ভাই সুমন শেরপুরে খুন হয়েছেন। ছোট ভাই লিমন মানসিক রোগী। ছোট বোন মল্লিকা এখন মায়ের সঙ্গে থাকে। ইমন ’৯৬ সালে সন্ত্রাসী টিটনের বোন শাহনাজ পারভিন লিনাকে বিয়ে করে। তার একটি সন্তান আছে। সুমন ’৮৮ সালে চট্টগ্রাম থেকে এইচএসসি পাস করেন। এরপর ঢাকা বিশ্ববিদ্যালয় থেকে সমাজকল্যাণে এমএ পাস করেছেন বলে তার দাবি।\r\n ইমনের মায়ের বক্তব্য : ইমনের মা ডা. সুলতানা জাহান ধানমন্ডির চেম্বারে  প্রথম আলো র প্রতিনিধির সঙ্গে কথা বলেন। তিনি বলেন, ইমনের সঙ্গে তাঁর কোনো যোগাযোগ নেই। ১০ বছর ধরে সে পলাতক। তবে মাঝে মাঝে মোবাইল ফোনে যোগাযোগ করত। ’৯৭ সালে দিল্লিতে সরকারি সফরের সময় ইমন তাঁর সঙ্গে দেখা করে। এরপর তাকে আজমির শরিফে নিয়ে সন্ত্রাসী কাজ না করার জন্য মাজার ছঁুয়ে শপথ করান। কিন্তু সে ওই পথ ছাড়েনি। তিনি বলেন, ইমন এসএসসি পাসের পর বখাটে হয়ে যায়। সে এইচএসসিতে ভালো ফল করেনি। এরপর পড়াশোনা ছেড়ে পুরোপুরি সন্ত্রাসী হয়ে ওঠে। ডা. সুলতানা বলেন, ইমন খুব ঠান্ডা মাথায় অন্যায় কাজ করে এবং খুব সুন্দর করে মিথ্যে কথা বলে।\r\n","status":true,"publishDate":{"$date":{"$numberLong":"1205776800000"}},"createdAt":{"$date":{"$numberLong":"1750324815660"}},"__v":{"$numberInt":"0"}}
{"_id":{"$oid":"6853d6d7feffa705aaa54d22"},"image":"image-1750324950988.webp","title":"ত থ্য  প্র যু ক্তি সাইবার অপরাধ নিয়ন্ত্রণে আমাদের প্রস্ত্ততি কী ","description":"ইন্টারনেটে শিশুদের নিয়ে তৈরি করা অশ্লীল ছবির ওয়েবসাইট আছে প্রায় এক কোটি ৪০ লাখ। ১০ লাখেরও বেশি শিশুর ছবি রয়েছে এসব সাইটে। আরও ভয়ঙ্কর তথ্য হলো— এর সঙ্গে যুক্ত এক লাখের মতো অবৈধ ব্যবসায়ী। কিছুদিন আগে ঢাকায় অনুষ্ঠিত একটি আন্তর্জাতিক সেমিনারে এ চিত্র তুলে ধরা হয়েছিল। এ ভয়াবহ অবস্থা জানার পর স্বাভাবিকভাবে প্রশ্ন উঠেছে, এ অপরাধ নিয়ন্ত্রণে কতটা প্রস্ত্তত বাংলাদেশ? \r\nছোট একটি দেশ এস্তোনিয়ার কথা ধরা যেতে পারে। এস্তেনিয়ায় সাইবার অপরাধ পুরো সরকারব্যবস্থার ওপর আঘাত হানে। সেখানে দুটি বড় ব্যাংক, ছয়টি সংবাদপত্র, সংসদসহ রাষ্ট্রীয়ব্যবস্থা হুমকির মুখে পড়ে। ইন্টারনেটের মাধ্যমে অবৈধ ব্যবহারকারীরা (হ্যাকার) এসব সংস্থার সব তথ্য ও যোগাযোগব্যবস্থা ধ্বংস করে দেয়। পুরো পরিস্থিতি সামাল দিতে বেকায়দায় পড়তে হয় সরকারকে। ছোট এস্তোনিয়ার কথা না হয় বাদ দিলাম। কিন্তু অস্ট্রেলিয়া? এই দেশটিও হ্যাকারদের হামলা থেকে নিজেদের রক্ষা করতে পারেনি। খুব স্বাভাবিকভাবেই বাংলাদেশ এখন আর এ হুমকির বাইরে নয়। \r\nপুলিশের পক্ষ থেকে আয়োজিত এ সেমিনারে উপস্থাপিত এক সমীক্ষায় বলা হয়, প্রতিবছর সাইবার অপরাধের কারণে পৃথিবীতে সাড়ে ১০ হাজার কোটি ডলার ক্ষতি হচ্ছে। ২০০৮ সালে শুধু কম্পিউটারসংক্রান্ত তথ্যেরই ক্ষতি হবে চার হাজার কোটি ডলার। এখন প্রতিনিয়ত এ ক্ষতির পরিমাণ বাড়ছে।\r\n২০০৭ সালে সারা বিশ্বে ইন্টারনেটের মাধ্যমে যেসব প্রতারণা হয়েছিল তার আর্থিক মূল্য ছিল ১০৫ বিলিয়ন মার্কিন ডলার। এর বাইরে ইন্টারনেটের মাধ্যমে অপরাধের ফলে যে তথ্যবিভ্রাট ঘটানো হয়েছে কিংবা তথ্য চুরি করা হয়েছে, তার মূল্য চার হাজার কোটি মার্কিন ডলারের সমান। সাইবার অপরাধের ফলে আর্থিক ক্ষতির এই পরিমাণ বিশ্বব্যাপী অবৈধ মাদক লেনদেনের অর্থের চেয়ে অনেক বেশি।\r\nমার্কিন গোয়েন্দা সংস্থা ফেডারেল ব্যুরো অব ইনভেস্টিগেশন (এফবিআই) সাইবার অপারাধীদের চার ভাগে ভাগ করেছে। এগুলো হলো—ভেতরের লোক , অনুপ্রবেশকারী , ভাইরাসের সÊষ্টা ও অপরাধী চক্র। কারা সাইবার অপরাধী হয় সে খোঁজ নিতে গিয়ে জানা যায়, বেশির ভাগ ক্ষেত্রে প্রতিষ্ঠানের নিজস্ব বর্তমান বা সাবেক কর্মচারীরা এ ধরনের অপরাধের সঙ্গে যুক্ত। এরা লোভে পড়ে বা অর্থের জন্য নিজের প্রতিষ্ঠানের সংরক্ষিত তথ্য পাচার করে, পাসওয়ার্ড বিক্রি করে, কিংবা অবকাঠামোগত দুর্বলতাগুলো অপরাধীর কাছে প্রকাশ করে। আর হ্যাকার হলো প্রতিষ্ঠানের বাইরের লোক। কারিগরি জ্ঞান ব্যবহার করে এরা আর্থিক প্রতিষ্ঠানের নেটওয়ার্কে পাসওয়ার্ড বা নিরাপত্তা বূ্যহ ভেঙে প্রতিষ্ঠানের অ্যাকাউন্ট থেকে অর্থ গোপন ঠিকানায় সরিয়ে দেয়। তবে ভাইরাস আবিষ্কারকেরা (রাইটার) অন্যান্য সাইবার অপরাধী থেকে আলাদা। এদের আর্থিক লোভ থাকে না। কৌতূহলবশত কিংবা বিকৃত মানসিকতা থেকে এরা এসব করে থাকে।\r\nমোবাইল ফোন একটি তথ্য প্রযুক্তি নেটওয়ার্কের অংশ। তাই মোবাইলে চাঁদাবাজি, ভয়ভীতি প্রদর্শন, অশ্লীল বার্তা প্রেরণ এবং অপরাধীদের পরস্পরের সঙ্গে যোগাযোগ সাইবার ক্রাইমের অংশ। ইতিমধ্যে রাজধানীর বিভিন্ন স্থানে মোবাইল ফোনে চাঁদাবাজির অপরাধ পুলিশের মাথাব্যথার কারণ হয়ে দাঁড়িয়েছে। বড় বড় সন্ত্রাসীর নাম করে অজ্ঞাত ব্যক্তিরা মোবাইল ফোনে চাঁদাবাজি করছে। কয়েক বছর আগে এ ধরনের চাঁদাবাজির শিকার হয়ে একটি বহুজাতিক কোম্পানির প্রধানকে বাংলাদেশ ছাড়তে হয়েছে।\r\nসাইবার অপরাধীর কাছে একটি নেটওয়ার্ক অপরাধের ক্ষেত্র হতে পারে। কোনো প্রতিষ্ঠানের নিজস্ব নেটওয়ার্কে প্রবেশ করানো যেতে পারে কম্পিউটার ভাইরাস। কোনো প্রতিষ্ঠানের কম্পিউটার থেকে চুরি করা যেতে পারে তথ্যাদি। কম্পিউটারে তৈরি করা যায় জাল দলিলপত্র। \r\nআমাদের সরকারি অফিসগুলো এখনো ই-গভর্নেন্সের আওতায় আসেনি, সেটা ঠিক। কিন্তু সব সরকারি দপ্তরেই কম্পিউটার রয়েছে। বিশ্বের সঙ্গে তাল মিলিয়ে চলতে অচিরেই হয়তো সরকারি প্রতিষ্ঠানগুলোকে ই-গভর্নেন্সের আওতায় চলে আসবে। এসব প্রতিষ্ঠান ধীরে ধীরে সাইবার জগতে প্রবেশ করছে। সরকারি কর্মকর্তারা ইন্টারনেট ব্যবহারের মাধ্যমে নিজেদের সমৃদ্ধ করছেন। \r\nকিছু কিছু সরকারি প্রতিষ্ঠানও ইন্টারনেটের মাধ্যমে জনগণকে সেবা দেওয়ার কর্মসূচি চালু করেছে। দেশের অনেক পাবলিক বিশ্ববিদ্যালয়ের ভর্তি ফরম এখন ইন্টারনেটের মাধ্যমে সংগ্রহ করা যায়। পাবলিক পরীক্ষা ও ভর্তি পরীক্ষার ফল এখন ইন্টারনেটে প্রকাশ করা হয়। বিভিন্ন পরিষেবার বিল ইন্টারনেটের মাধ্যমে পরিশোধ করার সুবিধা চালু করা হয়েছে। বেসরকারি খাতের অনেক প্রতিষ্ঠান কম্পিউটার নেটওয়ার্কের মধ্যে প্রবেশ করেছে। সেই সঙ্গে বাড়ছে ব্যক্তিগত পর্যায়ে ইন্টারনেট ব্যবহারকারীর সংখ্যা। \r\nপরিসংখ্যানে দেখা গেছে, ২০০০ সালে বাংলাদেশে ইন্টারনেট ব্যবহারকারীর সংখ্যা ছিল এক লাখ। কিন্তু ২০০৭ সালে সেই সংখ্যা দাঁড়িয়েছে সাড়ে চার লাখে। যেভাবে সবকিছু এগোচ্ছে তাতে আগামী পাঁচ-ছয় বছরের মধ্যেই আমাদের রাষ্ট্রব্যবস্থা কম্পিউটার নেটওয়ার্কিং এবং ইন্টারনেটের একটি অবিচ্ছেদ্য অংশ হয়ে দাঁড়াবে। \r\nকিন্তু সাইবার অপরাধ আমরা সামাল দেব কীভাবে? আমরা কি প্রস্ত্ততি নিয়েছি বা নিচ্ছি? আধুনিক ও উন্নত প্রযুক্তিগত জ্ঞান না থাকলে পুলিশের পক্ষে সাইবার অপরাধীদের শনাক্ত করা সম্ভব হয় না। সাইবার অপরাধের ক্ষেত্র দেশের সীমানা ছাড়িয়ে বিশ্বব্যাপী বিস্তৃত। এ কারণে অপরাধীদের শনাক্ত করা যেমন কষ্টকর, তেমনই শনাক্ত করা অপরাধীদের গ্রেপ্তারও প্রায় অসম্ভব। তা ছাড়া এ অপরাধের আলামত অবয়বহীন। ফলে সাইবার অপরাধী ধরা এবং তার বিরুদ্ধে ব্যবস্থা নেওয়া যথেষ্ট কঠিন। \r\nসারা বিশ্বই এখন সাইবার অপরাধের প্রচণ্ড ঝঁুকির মধ্যে। বাংলাদেশেও এর বাইরে নয়। কিন্তু সাইবার অপরাধ সম্পর্কে আমাদের কারিগরি জ্ঞানও নেই বললেই চলে। বাংলাদেশ আস্তে আস্তে সবাই ইন্টারনেট ব্যবস্থার দিকে ঝঁুকে পড়ছে। নিজেদের কাজকর্ম যোগাযোগের ক্ষেত্রে এখন সবাই ইন্টারনেটকে ব্যবহার করছে। স্বাভাবিকভাবে অপরাধীরা তাদের ক্ষেত্র হিসেবে ইন্টারনেট ব্যবহার করবে। এ কারণে এসব অপরাধ নিয়ন্ত্রণে আমাদের প্রস্ত্তত হতে হবে। এ জন্য জাতীয় ভিত্তিক একটি নিরাপত্তা শাখা গড়ে তোলা জরুরি হয়ে পড়েছে।\r\n২০০১ সালে টেলিকমিউনিকেশন আইন পাস করা হলেও সাইবার অপরাধ নিয়ন্ত্রণে আইনের বিষয়টি এতে নেই। ২০০৬ সালে সাইবার অপরাধ নিয়ন্ত্রণের জন্য একটি বিলের খসড়া মন্ত্রিসভায় অনুমোদন পেলেও পরে তা সংসদে উত্থাপিত হয়নি। অবশ্য আশার কথা, ইন্টারপোল সাইবার অপরাধ নিয়ন্ত্রণে চারজন পুলিশ কর্মকর্তাকে প্রশিক্ষণ দিতে রাজি হয়েছে। খুব শিগগির এ প্রশিক্ষণ চালু হবে। পুলিশের অপরাধ তদন্ত বিভাগে একটি নতুন সাইবার ইউনিট চালু করা হবে। কিছুদিন আগে সেখানে অপরাধ তথ্য বিশ্লেষণ ইউনিট চালু করা হয়েছে।\r\nআমরা লক্ষ করছি, ইতিমধ্যে দেশে ক্রেডিট কার্ড জালিয়াতি শুরু হয়েছে— যেটা আসলে সাইবার অপরাধ। আস্তে আস্তে ইন্টারনেট ব্যবহার করে অন্য ধরনের প্রতারণাও শুরু হওয়ার আশঙ্কা রয়েছে। আগে থেকেই এসব অপরাধ নিয়ন্ত্রণে প্রস্ত্ততি নিয়ে রাখতে হবে। কারণ এসব অপরাধ কোনো দেশের ভৌগোলিক সীমারেখার ভেতরে সীমাবদ্ধ থাকে না। এক দেশ থেকে দ্রুত অন্য দেশে ছড়িয়ে পড়ে। এ জন্য এটা রোধ করা বড় প্রয়োজন হয়ে পড়েছে। সাইবার অপরাধ নিয়ন্ত্রণে প্রয়োজন নতুন আইন। দেশের প্রচলিত আইনে এ ধরনের উচ্চ প্রযুক্তিনির্ভর অপরাধ নিয়ন্ত্রণ করা সম্ভব নয়।\r\n কামরুল হাসান: সাংবাদিক।\r\n","status":true,"publishDate":{"$date":{"$numberLong":"1206554400000"}},"createdAt":{"$date":{"$numberLong":"1750324951010"}},"__v":{"$numberInt":"0"}}
{"_id":{"$oid":"6853d702feffa705aaa54d26"},"image":"image-1750324994278.webp","title":"কমিটির পর কমিটি, পুলিশ  সংস্কার আর হচ্ছে না   ","description":"‘বাংলাদেশ পুলিশ অধ্যাদেশ ২০০৭’-এর খসড়াটি আইনে পরিণত করতে নতুন করে জটিলতার সৃষ্টি হয়েছে। প্রস্তাবিত অধ্যাদেশ নিয়ে তৃণমূল পর্যায় থেকে সাধারণ মানুষের মতামত নেওয়ার নির্দেশ দিয়েছিল প্রধান উপদেষ্টার কার্যালয় ও স্বরাষ্ট্র মন্ত্রণালয়। এখন আবার ভিন্ন পন্থায় মতামতের উদ্যোগ নেওয়া হয়েছে। এই মতামত সংগ্রহ ‘অর্থবহ’ করার জন্য নতুন করে পরামর্শক কমিটি গঠনের কথা বলা হবে। এতে রাজনৈতিক নেতাদেরও পরামর্শ নিতে বলা হয়েছে।\r\nপুলিশ কর্মকর্তারা জানান, খসড়াটি আইনে পরিণত করার বদলে কমিটির পর কমিটি করা হচ্ছে। এতে করে বিষয়টি আরও জটিল হচ্ছে। পরামর্শক কমিটিতে ভূমি মন্ত্রণালয়ের অন্তর্ভুক্তি এবং অপ্রয়োজনীয় কর্মকাণ্ড নিয়ে বিস্ময় প্রকাশ করেন তাঁরা। তাঁরা জানান, নতুন পরামর্শক কমিটি গঠনের কথা বলা হলেও আগের নির্দেশনা অনুযায়ী তাঁরা সাধারণ মানুষের মতামত সংগ্রহ অব্যাহত রেখেছেন। রাজধানীর বিভিন্ন থানায় উন্মুক্ত দিবসের অনুষ্ঠানে পুলিশ সংস্কার অধ্যাদেশ নিয়ে বিস্তারিত আলোচনা হয়। এতে পুলিশ বাহিনীকে যুগোপযোগী করতে সর্বস্তরের মানুষ নতুন আইন তৈরির পক্ষে মত দেয়।\r\nপুলিশ সংস্কার প্রকল্পের (পিআরপি) পরিচালক ও পুলিশের অতিরিক্ত মহাপরিদর্শক নববিক্রম কিশোর ত্রিপুরা এ প্রসঙ্গে  প্রথম আলো কে বলেন, স্বরাষ্ট্র মন্ত্রণালয়ের নির্দেশ অনুযায়ী খসড়া আইনটি নিয়ে বিভাগ, জেলা, উপজেলাসহ তৃণমূল পর্যায়ে মতবিনিময় সভা করে ৬৩০টি থানা থেকে সাধারণ মানুষের মতামত নেওয়ার কাজ শুরু হয়েছে। পরামর্শক কমিটি হলে তাঁদের সবকিছু জানানো হবে। সবকিছু শেষ করতে স্বাভাবিকভাবেই অনেক সময় লেগে যাবে।\r\nএদিকে নাম প্রকাশে অনিচ্ছুক পুলিশের একাধিক কর্মকর্তার অভিযোগ, নতুন আইনটি যাতে না হয়, সে জন্য নানা জটিলতা তৈরি করা হচ্ছে। কোনো নতুন আইন প্রণয়নের ক্ষেত্রে দেশব্যাপী এভাবে জনমত যাচাইয়ের ঘটনা দেশে নজিরবিহীন। এতে সংস্কার প্রকল্পের কাজই পিছিয়ে যাবে।\r\n পুলিশ সংস্কার প্রকল্পের সূত্র জানায়, গত বছরে তত্ত্বাবধায়ক সরকারের সাবেক উপদেষ্টা ও পুলিশের সাবেক মহাপরিদর্শক (আইজি) এএসএম শাহজাহানের নেতৃত্বে একটি কমিটি হয়। প্রায় আট মাস আগে কমিটি আইনের খসড়া করে স্বরাষ্ট্র মন্ত্রণালয়ে জমা দেয়। প্রথম খসড়াটি ইংরেজিতে ছিল বলে স্বরাষ্ট্র মন্ত্রণালয় সেটি বাংলায় পাঠাতে নির্দেশ দেয়। প্রায় দুই মাস আগে বাংলায় খসড়াটি পাঠানো হয়। এরপর স্বরাষ্ট্র মন্ত্রণালয় পরীক্ষা-নিরীক্ষা করে চূড়ান্ত অনুমোদনের জন্য আইন মন্ত্রণালয়ে পাঠায়। আইন মন্ত্রণালয় যাচাই-বাছাই শেষে প্রস্তাবটি প্রধান উপদেষ্টার কার্যালয়ে পাঠিয়ে দেয়।\r\nপুলিশ কর্মকর্তারা জানান, নতুন আইনের ব্যাপারে জনমত সংগ্রহের সময় নতুন করে প্রধান উপদেষ্টার কার্যালয় থেকে আরেকটি নির্দেশ দিয়ে পরামর্শক কমিটি গঠনের কথা হয়। মন্ত্রিপরিষদ বিভাগের মতামতের ভিত্তিতে এ সংক্রান্ত কমিটি গঠনের এ নির্দেশ আসে গত ২৮ ফেব্রুয়ারি। এতে বলা হয়, আন্তমন্ত্রণালয়ের কমিটি গঠনের আগে নিরপেক্ষভাবে জনমত যাচাই করতে পরামর্শক কমিটি গঠন করতে হবে। চিঠির নির্দেশ অনুযায়ী মন্ত্রিপরিষদ বিভাগের মতামত চেয়ে স্বরাষ্ট্র মন্ত্রণালয় থেকে পুলিশ সদর দপ্তরে চিঠি পাঠানো হয়েছে। চিঠিতে পরামর্শক কমিটির কাঠামোতে স্বরাষ্ট্র মন্ত্রণালয়ের একজন অতিরিক্ত সচিবের নেতৃত্বে সাত সদস্যের কমিটিতে মন্ত্রিপরিষদ বিভাগ, সংস্থাপন মন্ত্রণালয়, ভূমি মন্ত্রণালয়, পুলিশ সদর দপ্তর ও একজন মনোনীত বিশেষজ্ঞ প্রতিনিধি রাখার প্রস্তাব করা হয়।\r\nচিঠিতে কমিটির কার্যপরিধি সম্পর্কে বলা হয়, আন্তমন্ত্রণালয় কমিটি প্রচলিত ‘পুলিশ আইন ১৮৬১’-এ বর্তমান সময়ের চাহিদা আছে অথচ অনুপস্থিত আছে এমন কোনো অসংগতি থাকলে তা চিহ্নিত করবে। এ ছাড়া প্রস্তাবিত পুলিশ অধ্যাদেশের ত্রুটি ও অসংগতি চিহ্নিতকরণ, জনমত যাচাইয়ের জন্য বর্তমান পুলিশ আইন এবং প্রস্তাবিত পুলিশ অধ্যাদেশের তুলনামূলক বিশ্লেষণ তৈরি করবে। এ ছাড়া থানা পর্যায়ে জনমত যাচাইকে অর্থবহ করতে উপজেলা, জেলা ও বিভাগ পর্যায়ে কমিটি গঠন করতে বলা হয়েছে। তবে এই কমিটির রূপরেখা কী হবে এবং তারা কীভাবে জনমত যাচাই করবে, তা মন্ত্রিপরিষদ বিভাগ ও স্বরাষ্ট্র মন্ত্রণালয় নির্ধারণ করবে। এসব কমিটিতে থাকবেন রাজনৈতিক দলের স্থানীয় নেতা, জনপ্রতিনিধি, সংবাদকর্মী, আইনজীবী, সুশীল সমাজের প্রতিনিধি, ব্যবসায়ী ও শ্রমিকনেতা। জানা গেছে, জনমত যাচাইয়ের সুপারিশ পর্যালোচনা করে আন্তমন্ত্রণালয় কমিটি চূড়ান্ত সুপারিশ তৈরি করবে। ওই সুপারিশ উপদেষ্টা পরিষদে উপস্থাপন করার পরই পুলিশ অধ্যাদেশ আকারে জারি করা হবে।\r\nতত্ত্বাবধায়ক সরকারের সাবেক উপদেষ্টা ও সাবেক আইজিপি এএসএম শাহজাহান এ প্রসঙ্গে  প্রথম আলো কে বলেন, কমিটির পর কমিটি করে সবকিছু বিলম্ব করা হচ্ছে। এতে কাজের কাজ কিছুই হচ্ছে না। সংস্কার দ্রুত না করলে তা আর হয় না বলে তিনি অভিমত ব্যক্ত করেন।\r\nর‌্যাবের মহাপরিচালক হাসান মাহমুদ খন্দকার  প্রথম আলো কে বলেন, নতুন আইন কার্যকর হলে পুলিশের কাজের গতি বহুগুণে বেড়ে যাবে। পুলিশের অনেক চাহিদাও এতে করে মেটানো সম্ভব হবে। \r\nসংশ্লিষ্ট সূত্র জানায়, পুলিশ প্রশাসনকে যুগোপযোগী করতে ইউএনডিপি, ইউএসএআইডি ও ইউরোপীয় কমিশনের অর্থায়নে ২০০৫ সাল থেকে পুলিশ সংস্কার প্রকল্পের কাজ শুরু হয়। এ প্রকল্পের মেয়াদ ২০০৮ সালের ডিসেম্বর পর্যন্ত। প্রকল্পের একটি অংশ ‘বাংলাদেশ পুলিশ অধ্যাদেশ-২০০৭’ তৈরি। দেশের পুলিশ বাহিনীতে বর্তমানে এক লাখ ২৩ হাজার পুলিশ সদস্য রয়েছেন। এঁদের মধ্যে ৯০ শতাংশই কনস্টেবল, যাঁদের মাসিক চার হাজার টাকার মতো। এসব পুলিশ সদস্য মানবেতর জীবনযাপন করেন। এর আগে সদর দপ্তর থেকে পুলিশের বেতন বাড়ানোর প্রস্তাব করা হলেও মন্ত্রণালয় তা গ্রহণ করেনি।  \r\n১৮৬১ সালে প্রণীত প্রচলিত পুলিশ আইনে জনগণের প্রতি পুলিশের কর্তব্য কী তার উল্লেখ নেই। এ ছাড়া এ আইনে মানবাধিকারের বিষয় সম্পূর্ণ উপেক্ষিত হয়েছে। যে কারণে পুলিশ সব সময় সরকারের অত্যাচারের হাতিয়ারে পরিণত হয়েছে।  \r\nপুলিশের আইজি নূর মোহাম্মদ বলেন, প্রস্তাবিত আইনে পুলিশকে সেবাদানকারী সংগঠনে পরিণত হয়েছে। এতে পুলিশের ওপর রাজনৈতিক খবরদারির সুযোগ থাকবে না। চার স্তরে পুলিশের জবাবদিহিতা নিশ্চিতের প্রস্তাব করা হয়েছে। নারী ও শিশুর প্রতি কী ধরনের আচরণ করতে হবে, তাও এতে থাকছে। স্বীকৃতি দেওয়া হচ্ছে কমিউনিটি পুলিশকেও। তিনি বলেন, এ ছাড়া পুরো পুলিশ বাহিনীর সব ধরনের কার্যক্রম নিয়ন্ত্রণ করতে জাতীয় পুলিশ কমিশন, অভিযোগ কমিশন ও নীতিনির্ধারণী গ্রুপ গঠন করা হবে।  এ আইন কার্যকর করা হলে রাজনৈতিক চাপে পুলিশ সুপার থেকে শুরু করে পুলিশের মহাপরিদর্শক (আইজিপি) পর্যন্ত কাউকে দুই বছরের আগে সরানো যাবে না। আইজি পদে কোনো চুক্তিভিত্তিক নিয়োগ দেওয়া যাবে না। পুলিশের নিয়োগ, বদলি ও পদোন্নতিতে মন্ত্রী-সাংসদ বা যেকোনো প্রভাবশালীর মৌখিক, লিখিত বা টেলিফোনের সুপারিশ ফৌজদারি অপরাধ বলে গণ্য হবে। \r\n","status":true,"publishDate":{"$date":{"$numberLong":"1207332000000"}},"createdAt":{"$date":{"$numberLong":"1750324994292"}},"__v":{"$numberInt":"0"}}
{"_id":{"$oid":"6853d743feffa705aaa54d2a"},"image":"image-1750325059187.webp","title":"ভিআইপি বন্দীদের টাকায় কারাগারে উন্নয়নকাজ! ","description":"বিশাল ছাউনি নির্মাণে খরচ জুগিয়েছেন ফালু, টিংকু, বাপ্পিসহ সাবেক মন্ত্রী, সাংসদ ও ব্যবসায়ীরা \r\nকামরুল হাসান \r\nঢাকা কেন্দ্রীয় কারাগারের মূল ফটক দিয়ে ভেতরে পশ্চিম দিকে একটু গেলেই লাইব্রেরি এলাকার সামনে চোখে পড়ে বিশাল আকারের সুদৃশ্য দোচালা টিনের ছাউনি। প্রায় সাত কাঠা জমির ওপরে গড়ে তোলা হয়েছে পাঁচ হাজার বর্গফুটের এ ছাউনিটি। এ ছাউনির এক পাশে পুরোনো ‘১০ সেল’ বা কাঁঠালিচাঁপা আর আরেক পাশে স্কুল ওয়ার্ড বা জলসিঁড়ি ওয়ার্ড।\r\nবিশাল এই ছাউনি নির্মাণে কোনো সরকারি বরাদ্দ পায়নি কারা প্রশাসন। জানা গেছে, এটি নির্মাণে খরচ জুগিয়েছেন সাবেক সাংসদ মোসাদ্দেক আলী ফালু, সাবেক ছাত্রলীগ নেতা জাহাঙ্গীর সাত্তার টিংকু, এনটিভির ব্যবস্থাপনা পরিচালক এনায়েতুর রহমান বাপ্পিসহ দুর্নীতির অভিযোগে গ্রেপ্তার হওয়া কয়েকজন সাবেক মন্ত্রী, সাংসদ ও ব্যবসায়ী।\r\nঢাকা কেন্দ্রীয় কারাগারের জেলার শফিকুল ইসলাম জানান, সরকারের বরাদ্দ ছাড়া কারা প্রশাসনের নিজস্ব উদ্যোগেই   এটি নির্মাণ করা হয়েছে। ভেতরে ৩০০ বর্গফুটের আরও দুটি ছাউনি নির্মাণ করা হচ্ছে। এ ছাউনিটি এখন বন্দীদের নামাজের স্থান হিসেবে ব্যবহৃত হচ্ছে। একসঙ্গে এক হাজারের মতো লোক এখানে নামাজ পড়তে পারে। নামাজের সময়ের বাইরে এটি ব্যবহৃত হচ্ছে বন্দীদের প্রশিক্ষণকেন্দ্র হিসেবে। কিছুদিন আগে ভোটার তালিকার কাজ এখানে করা হয়েছে। এ ছাড়া গণশিক্ষা, মৎস্য চাষসহ বিভিন্ন ধরনের প্রশিক্ষণের কাজ এখানে করা হয়। বন্দীর সংখ্যা বেশি হলে এখানে তাদের রাখা যায় কি না, তা নিয়েও তাঁরা চিন্তাভাবনা করছেন বলে জানান জেলার। \r\nকারাগারের মতো স্পর্শকাতর স্থানে এভাবে বন্দীদের অনুদান নেওয়া, বিশেষ করে দুর্নীতির অভিযোগে অভিযুক্তদের কাছ থেকে অনুদান নিয়ে নির্মাণকাজসহ নানা ধরনের কাজ করা ঠিক কি না—প্রশ্ন করা হলে কারা মহাপরিদর্শক ব্রিগেডিয়ার জাকির হাসান বলেন, ‘যাঁরা এসব দিয়েছেন, তাঁরা স্বেচ্ছায় দিয়েছেন। আর এসব গরিব ও অসহায় বন্দীদের কাজে লাগানো হয়েছে। আইনের চেয়ে এখানে মানবিক ব্যাপারই মুখ্য।’ \r\nজানা গেছে, ঢাকা কেন্দ্রীয় কারাগারে যেসব ভিআইপি বন্দী আছেন, তাঁদের অনেকেই কারাগারে আসার পর নানা ধরনের সংস্কারকাজ করেছেন। কেউ বাথরুম মেরামত করেছেন, কেউ দিয়েছেন টেলিভিশন-রেডিও, চেয়ার-টেবিল, ফ্যান, বেকারি (পাউরুটি-কেক তৈরির কারখানা) তৈরির সরঞ্জাম, আবার কেউ দিয়েছেন বইপত্র, কোরআন শরিফ, জায়নামাজ ও টুপি, কাপড়-চোপড়। \r\nকারা প্রশাসনের কর্মকর্তারা জানান, কিছুদিন আগে ওরিয়েন্টাল ব্যাংকের অপসারিত ব্যবস্থাপনা পরিচালক কয়েস সামি কারাগারে যাওয়ার পর বন্দীদের পড়ার জন্য বেশ কিছু বই দেন। এ বই দিয়ে মহিলা পাঠাগার গড়ে তোলা হয়েছে। সাবেক প্রতিমন্ত্রী ইকবাল হাসান মাহমুদ টুকুর স্ত্রী কারাগারে এসে গরিব নারী বন্দীদের জন্য কাপড় দেন। ব্যবসায়ী এম এ এইচ সেলিমও (সিলভার সেলিম) কাপড় দিয়েছেন। \r\nদেশের কারাগারগুলোতে আগে কোনো ফ্যান ছিল না। বন্দীরা আত্মহত্যা করতে পারে—এই ভয়ে সিলিং ফ্যান ঝোলানো নিষিদ্ধ ছিল। বিনোদনের জন্য টেলিভিশন দেখারও কোনো নিয়ম ছিল না। ১৯৯৩ সালের দিকে এসব নিষেধাজ্ঞা তুলে নেওয়া হয়। এখন বন্দীরা কর্তৃপক্ষের অনুমতি নিয়ে নিজেদের ব্যবহারের জন্য সাদাকালো টেলিভিশন আনতে পারে কারাগারে। এভাবে বিভিন্ন সময়ে দুই শতাধিক টেলিভিশন কারাগারে এসেছে বলে জানা গেছে। এসব টেলিভিশন কিছু বন্দীর টাকায় কেনা, আর কিছু বন্দীর দেওয়া অনুদান। সবচেয়ে বেশি টেলিভিশন আছে ৯০ সেল বলে পরিচিত মাধবীলতায়। এই সেলে ৩০টির বেশি টেলিভিশন আছে। এর পাশের পুরোনো ২৬ সেল বা নতুন চম্পাকলি সেলে থাকেন ভিআইপি বন্দীরা। এরপর আছে রূপসা সেল। এখানে সাবেক সচিব, প্রকৌশলীসহ ডিভিশন পাননি—এমন গুরুত্বপূর্ণ বন্দীরা থাকেন।\r\n সূত্র জানায়, এভাবে বিভিন্ন সময় বন্দীদের দেওয়া ফ্যানের সংখ্যা দাঁড়িয়েছে ৮০টি। অবশ্য এর বাইরে সরকারি ফ্যান আছে তিন শর মতো। সবচেয়ে বেশি ফ্যান আছে মনিহার সেলে। এখানে চারতলা ভবনে দুই হাজার বন্দী বাস করে।\r\nকারা প্রশাসনের পক্ষ থেকে বর্তমানে বন্দীদের নানা ধরনের কাজের প্রশিক্ষণ দেওয়া হচ্ছে। এসব প্রশিক্ষণপ্রাপ্ত বন্দীকে দিয়ে ঢাকা কেন্দ্রীয় কারাগারের ভেতরে গড়ে তোলা হয়েছে একটি আধুনিক বেকারি। এ বেকারির উৎপাদিত পণ্য কারাগারের ফটকে বিক্রি হচ্ছে। বন্দীরা এখন কারাগারের ভেতরে নিজেদের টাকা দিয়ে এসব পণ্য কিনতে পারে। জানা গেছে, কারাবন্দীদের এই বেকারির সরঞ্জাম কেনার জন্য অনুদান দেন ব্যবসায়ী আবদুল আউয়াল মিন্টু। উত্তরা গ্রুপের মালিক ও হুন্ডি ব্যবসায়ী গিরিধারী লাল মোদি দিয়েছেন বেশ কিছু প্লাস্টিকের চেয়ার। এগুলো ভেতরে প্রধান ফটকের পাশে অতিথিদের বসতে দেওয়া হয়। কাশিমপুর কারাগারে সহায়তা করেছেন বেক্সিমকো গ্রুপের ভাইস চেয়ারম্যান সালমান এফ রহমান। এ রকম অনুদানের তালিকায় এমন আরও অনেক বন্দী আছেন বলে জানা গেছে।\r\nকারা সূত্র জানায়, ঢাকা কেন্দ্রীয় কারাগারে এখন গড় বন্দীর সংখ্যা ১০ হাজারের মতো। এর মধ্যে এক হাজার ২০০ সাজাপ্রাপ্ত বন্দী। কারাগারের ধারণক্ষমতার চেয়ে এসব বন্দীর সংখ্যা তিন গুণের বেশি। বন্দী বেশি হওয়ার কারণে বিভিন্ন সময় নানা ধরনের জিনিসপত্রের প্রয়োজন পড়ে। এসব জিনিসের বেশির ভাগেরই সরবরাহ থাকে না। যে কারণে অনেক বন্দী কতৃ‌র্পক্ষের অনুমতি নিয়ে এসব জিনিসপত্র নিজেরাই সংগ্রহ করে থাকেন। কেউ কেউ ধনী বন্দীদের শরণাপন্ন হন। \r\nএ ধরনের অনুদান দেওয়ার ক্ষেত্রে আইনগত কোনো বিধিনিষেধ আছে কি না—জানতে চাইলে কারা উপমহাপরিদর্শক মেজর শামসুল হায়দার ছিদ্দিকী  প্রথম আলো কে বলেন, ‘নিজের উদ্যোগে বিত্তবান বন্দীরা পাশের অসহায় গরিব বন্দীর জন্য কোনো কিছু করলে আমরা না করতে পারি না। এটা খুবই মানবিক ব্যাপার।’ নিজেদের প্রভাব বাড়াতে বন্দীরা এসব অনুদান দেন কি না—জানতে চাইলে জনাব ছিদ্দিকী বলেন, ‘যাঁরা অনুদান দেন, তাঁরা কোনো বাড়তি সুবিধা পান না বা তাঁকে কোনো সুবিধা দেওয়া হয় না।’\r\nএসব অনুদান নিতে কোনো আইনগত বাধা আছে কি না—জানতে চাইলে একজন সাবেক কারা মহাপরিদর্শক  প্রথম আলো কে বলেন, ‘এটা আইনে থাকা না-থাকার ব্যাপার নয়। সাধারণ জ্ঞানেই বোঝা যায়, এ ধরনের কাজ অনৈতিক। তবে আজকাল অনেক সরকারি প্রতিষ্ঠানের স্মরণিকায় বিভিন্ন মানুষ বা প্রতিষ্ঠানের বিজ্ঞাপন নিতে দেখা যায়। এটাও অনুদানেরই অংশ।’ \r\n","status":true,"publishDate":{"$date":{"$numberLong":"1208455200000"}},"createdAt":{"$date":{"$numberLong":"1750325059203"}},"__v":{"$numberInt":"0"}}
{"_id":{"$oid":"6853d793feffa705aaa54d31"},"image":"image-1750325139381.webp","title":"ইন্সপেক্টর, সার্জেন্ট ও সাব-ইন্সপেক্টরদের পদোন্নয়নের প্রস্তাব","description":"পুলিশ বাহিনীর দুই হাজার ৩০০ ইন্সপেক্টর এবং সাড়ে ১২ হাজার সার্জেন্ট ও সাব-ইন্সপেক্টরের পদোন্নয়নের প্রস্তাব করেছে পুলিশ সদর দপ্তর। প্রস্তাবে ইন্সপেক্টরদের প্রথম শ্রেণী (নন-গেজেটেড) এবং সার্জেন্ট ও সাব-ইন্সপেক্টরদের দ্বিতীয় শ্রেণীর কর্মকর্তা করার কথা বলা হয়েছে। শিগগিরই এ প্রস্তাব স্বরাষ্ট্র মন্ত্রণালয়ে পাঠানো হবে বলে জানা গেছে। \r\nপ্রস্তাবের ব্যাপারে জানতে চাইলে পুলিশের আইজি নূর মোহাম্মদ বলেন, এটি পুলিশ বাহিনীর সদস্যদের দীর্ঘদিনের দাবি। এতে পুলিশের কাজের মান কয়েক গুণ বেড়ে যাবে। ইন্সপেক্টর থেকে নিচের দিকের পুলিশ কর্মকর্তারা নিজেদের পদ নিয়ে যে হীনম্মন্যতায় ভোগেন, তা দূর হয়ে যাবে। \r\nপুলিশ সদর দপ্তরের কর্মকর্তারা জানান, বর্তমানে দেশে বিভিন্ন থানা ও অন্যান্য স্থানে দুই হাজার ৩০৭ জন পুলিশ ইন্সপেক্টর কর্মরত আছেন। এঁরা দ্বিতীয় শ্রেণীর (গেজেটেড) কর্মকর্তা। এঁদের প্রারম্ভিক বেতন স্কেল ৫১০০ টাকা। অথচ সরকারের অন্য সব বিভাগে একই ধরনের যোগ্যতার কর্মকর্তারা প্রথম শ্রেণীভুক্ত। বিশেষ করে উপজেলায় অন্য সব কর্মকর্তা প্রথম শ্রেণীর হলেও থানার ভারপ্রাপ্ত কর্মকর্তা দ্বিতীয় শ্রেণীর কর্মকর্তা। এ কারণে পুলিশ ইন্সপেক্টরদের বেতন স্কেল ৫১০০ থেকে ৬৮০০ টাকায় উন্নীত করার প্রস্তাব করা হচ্ছে। একইভাবে সাব-ইন্সপেক্টর ও সার্জেন্টদের বেতল স্কেল ৪১০০ থেকে ৫১০০ টাকায় উন্নীত করার প্রস্তাব করা হচ্ছে। এতে বলা হয়েছে, দেশের বিভিন্ন স্থানে ১২ হাজার ৪২৪ জন সাব-ইন্সপেক্টর ও সার্জেন্ট রয়েছেন। এঁদের মধ্যে সার্জেন্টের সংখ্যা এক হাজার ২১৩। এসব সাব-ইন্সপেক্টর ও সার্জেন্টের কাজের ধরন ও যোগ্যতা দ্বিতীয় শ্রেণীর কর্মকর্তার সমমানের। কিন্তু তাঁরা তৃতীয় শ্রেণীর কর্মকর্তার মর্যাদা পেয়ে থাকেন। এ কারণে এঁদের পদোন্নয়ন করার প্রস্তাব করা হচ্ছে। \r\nপুলিশের অতিরিক্ত মহাপরিদর্শক নববিক্রম কিশোর ত্রিপুরা  প্রথম আলো কে বলেন, পুলিশ বাহিনীর সদস্যরা দীর্ঘদিন থেকে তাঁদের পদোন্নয়নের দাবি করে আসছেন। এটা তাঁদের মর্যাদার ব্যাপার। এসব পদের উন্নয়ন করা হলে সরকারের খরচ তেমন বাড়বে না। কিন্তু অনেক মানুষ উপকৃত হবে। \r\nপুলিশ সদর দপ্তর সূত্র জানায়, পুলিশ ইন্সপেক্টর, সার্জেন্ট ও সাব-ইন্সপেক্টর পদের উন্নয়নে সরকারের বাড়তি খরচ হবে ৭০ থেকে ৮০ কোটি টাকা। পুলিশের বার্ষিক বাজেট থেকেই এ টাকা খরচ করা সম্ভব। চলতি বছর পুলিশের বাজেটের পরিমাণ দুই হাজার কোটি টাকা বলে জানা গেছে। আগামী অর্থবছরে এর পরিমাণ আরও বাড়ানোর প্রস্তাব করা হচ্ছে। তাঁরা বলেন, পুলিশ ইন্সপেক্টররা প্রথম শ্রেণীর নন-গেজেটেড কর্মকর্তা হলে তাঁদের বেতন স্কেল পরিবর্তনের পাশাপাশি বেশিহারে ভ্রমণ ভাতা ও সরকারি বাসা পাবেন।\r\nপুলিশ সদর দপ্তরের কর্মকর্তারা জানান, পুলিশ বাহিনীর উন্নতির জন্য বেতন বৃদ্ধি, ট্রাফিক ভাতা ও মামলা তদন্তের জন্য ভাতা চাওয়া হয়েছিল। কিন্তু সরকারের কাছ থেকে শুধু ট্রাফিক ভাতা ও মামলার তদন্তের কিছু খরচ পাওয়া গেছে। তাঁরা জানান, দেশে পুলিশ বাহিনীর সদস্যসংখ্যা এক লাখ ২৩ হাজার। এর মধ্যে ৯০ শতাংশই কনস্টেবল। এদের গড় বেতন মাত্র চার হাজার টাকা। বর্তমানে পুলিশের কনস্টেবল থেকে ইন্সপেক্টর পর্যন্ত সর্বোচ্চ ৪০০ টাকা করে ঝুঁকি ভাতা পান। কিন্তু প্রত্যেক পুলিশ সদস্য তা পান না। আর এ জন্য পুলিশ সদস্যদের মূল বেতনের শতকরা ২৫ ভাগ হারে ঝুঁকি ভাতা প্রদান করার জন্য সরকারে কাছে প্রস্তাব করেছিল পুলিশ সদর দপ্তর। এ ব্যবস্থা কার্যকর হলে সরকারের অতিরিক্ত ১২৮ কোটি ২২ লাখ টাকা খরচ হতো। একই সঙ্গে পারিবারিক রেশন কনস্টেবলদের ক্ষেত্রে শতকরা ৬০ থেকে ৮০ ভাগ এবং হেড কনস্টেবলদের ক্ষেত্রে ৮০ থেকে ১০০ ভাগ করার প্রস্তাব করা হয়েছিল। কনস্টেবলদের ভ্রমণ ভাতা ৩০ টাকার স্থলে ৫০০ টাকা দাবি করা হয়েছিল। সেসব দাবি এখনো ঝুলে আছে।\r\nপুলিশের আইজি নূর মোহাম্মদ বলেন, পুলিশের মূল সমস্যা বেতন ও অন্যান্য সুযোগ-সুবিধা। এসব না বাড়িয়ে তাদের কাছ থেকে ভালো কাজ চাইলে তা পাওয়া সম্ভব নয়। আগে একজন মানুষের মৌলিক চাহিদার দিকে নজর দিতে হবে, তারপর তার কাছ থেকে ভালো কাজ আশা করতে হবে। \r\n","status":true,"publishDate":{"$date":{"$numberLong":"1210356000000"}},"createdAt":{"$date":{"$numberLong":"1750325139395"}},"__v":{"$numberInt":"0"}}
{"_id":{"$oid":"6853d7d6feffa705aaa54d35"},"image":"image-1750325206058.webp","title":"হাসপাতালে সাড়ে পাঁচ হাজার টাকার স্যুটে আছেন কারাবন্দী আমিন হুদা  হাইকোর্টে তিনটি ইয়াবা মামলার কার্যক্রম স্থগিত ","description":"পাশাপাশি দুটি কক্ষ নিয়ে একটি ডিলাক্স স্যুট। একটি বসার, অন্যটি শোয়ার। ভেতরে আছে টিভি, ফ্রিজ, টেলিফোনসহ আধুনিক জীবনযাপনের সব উপকরণ। চিকিৎসাব্যয়ের বাইরে এ স্যুটের এক দিনের ভাড়া সাড়ে পাঁচ হাজার টাকা। এমন একটি স্যুট নিয়ে এক মাস ধরে ইব্রাহিম কার্ডিয়াক হাসপাতালের এই কক্ষে দিন কাটাচ্ছেন নিষিদ্ধ মাদক ‘ইয়াবা’ ব্যবসায়ী আমিন হুদা। তাঁকে ২৪ ঘণ্টা পাহারা দিতে মোতায়েন করা হয়েছে ১৫ জন পুলিশ ও কারারক্ষী।\r\nভয়ঙ্কর এই মাদক ব্যবসায়ীর বিরুদ্ধে দায়ের করা তিনটি মামলার বিচারকাজ শুরুর পরপরই হঠাৎ করে থেমে গেছে। উচ্চ আদালতের একটি বেঞ্চই তিনটি মামলার কার্যক্রম স্থগিত করে দেওয়ায় এ অবস্থার সৃষ্টি হয়েছে বলে জানা গেছে। এর আগে গ্রেপ্তারের পর আরও চার মাস তিনি কাটিয়েছেন বঙ্গবন্ধু মেডিকেল বিশ্ববিদ্যালয় হাসপাতালের কারাকক্ষে (প্রিজন সেল)।\r\nসূত্র জানায়, আমিন হুদার ইব্রাহিম কার্ডিয়াক হাসপাতালে অবস্থান নিয়ে বিব্রত কারা কর্মকর্তারা। তাঁরা বলেন, গ্রেপ্তারের পরপরই আমিন হুদা হাসপাতালে আসার জন্য বহু চেষ্টা-তদবির করেন। দুই মাস জেলে থেকে চিকিৎসকদের সহায়তা নিয়ে তিনি প্রিজন সেলে আসেন। সেখান থেকে আসেন ইব্রাহিম কার্ডিয়াকে।\r\nইব্রাহিম কার্ডিয়াক হাসপাতালে দায়িত্বরত একজন কর্মকর্তা  প্রথম আলো কে বলেন, আমিন হুদা গত ১২ এপ্রিল ভর্তি হয়েছেন। তিনি এ হাসপাতালের সব চেয়ে দামি কেবিন (লাক্সারি স্যুট) নিয়ে থাকেন। প্রতিদিন এ কেবিনের ভাড়া সাড়ে পাঁচ হাজার টাকা। কেবিনের ভেতরে টিভি, ফোন সবই আছে। এই কেবিন থেকে টেলিফোনে তিনি কোনো কথা বলেন কি না জানতে চাইলে দায়িত্বরত কর্মকর্তা জানান, কেবিনের রোগীরা তাদের ফোন করে নম্বর চাইলে তারা সে নম্বর ধরে দেন। সরাসরি কেবিন থেকে ফোন করার কোনো ব্যবস্থা নেই। আমিন হুদা ফোন করেন কি না জানতে চাইলে ওই কর্মকর্তা কোনো তথ্য জানাতে রাজি হননি। তবে তিনি বলেন, বাইরে থেকে কেউ ফোন করলে তাঁরা তা দেন না।\r\nগতকাল মঙ্গলবার দুপুরে কার্ডিয়াক হাসপাতালে গিয়ে দেখা গেছে, আমিন হুদার অবস্থান করা ৪০২ নম্বর কেবিনের সামনে তিনজন পুলিশ ও একজন কারারক্ষী দায়িত্ব পালন করছেন। তাঁদের কাছে জানতে চাইলে একজন পুলিশ সদস্য জানান, ২৪ ঘণ্টায় ১৫ জন পুলিশ ও কারারক্ষী মিলে তাঁকে পাহারা দিচ্ছেন। এক মাস ধরে তাঁরা এভাবে আমিন হুদার স্যুটের সামনে অবস্থান করছেন। কিছুদিন আগে হাসপাতাল কতৃ‌র্পক্ষ তাঁদের বসার জন্য চারটি চেয়ারের ব্যবস্থা করেছেন। আমিন হুদা তাঁর কক্ষে কী করেন জানকে চাইলে ওই পুলিশ সদস্য বলেন, তাঁরা ভেতরে যেতে পারেন না। আমিন হুদা ভেতরে বসে বই পড়েন আর টিভি দেখেন। তাঁর মা মাঝে মাঝে হাসপাতালে দেখা করতে আসেন বলে তিনি জানান।\r\nহাসপাতাল সূত্র জানায়, আমিন হুদা কার্ডিয়াক হাসপাতালের চিকিৎসক তামজিদ আহমেদের অধীনে ভর্তি আছেন। ওই চিকিৎসকের কাছে আমিন হুদার অসুস্থতা এবং এত দিন কেন তিনি হাসপাতালে অবস্থান করছেন সে ব্যাপারে জিজ্ঞাসা করা হলে তিনি কোনো মন্তব্য করতে রাজি হননি।\r\nকারা প্রশাসন সূত্র জানায়, গ্রেপ্তারের পর রিমান্ড শেষে ২০০৭ সালের ৮ নভেম্বর আমিন হুদা কারাগারে আসেন। এরপর এ বছরের ১৩ জানুয়ারি থেকে তিনি বঙ্গবন্ধু প্রিজন সেলের কারাকক্ষে ছিলেন। সেখানকার চিকিৎসকদের পরামর্শে গত ১২ এপ্রিল তাঁকে ইব্রাহিম কার্ডিয়াক হাসপাতালে নেওয়া হয়। এ হাসপাতালের খরচ কে দিচ্ছেন জানতে চাইলে কারা প্রশাসনের কর্মকর্তারা বলেন, আমিন হুদার মা লিখিতভাবে কারা প্রশাসনকে জানিয়েছেন যে খরচ তিনিই দেবেন এবং খরচ তিনিই বহন করছেন। এত দিন হাসপাতালে থাকার সিদ্ধান্ত কে দিচ্ছেন জানতে চাইলে ঢাকা কেন্দ্রীয় কারাগারের জেলার শফিকুল ইসলাম  প্রথম আলো কে বলেন, চিকিৎসকেরা যেভাবে নির্দেশনা দিচ্ছেন, সেভাবেই তাঁরা কাজ করছেন।\r\n গত বছরের ২৫ অক্টোবর গভীর রাতে ভিন্ন ভিন্ন অভিযানে আমিন হুদার বাড়ি, ভাড়াটিয়া বাড়ি ও অফিসকক্ষ থেকে বিপুল পরিমাণ ফেনসিডিল, ইয়াবা ট্যাবলেট, বিদেশি মদ, ভায়াগ্রা ট্যাবলেট এবং মাদকদ্রব্য তৈরির বিভিন্ন সরঞ্জাম উদ্ধার করা হয়। এ সময় গ্রেপ্তার করা হয় আমিন হুদা ও তাঁর সহযোগী আহসানুল হক হাসানকে।\r\nএ ঘটনায় গুলশান থানায় দুটি মামলা হয়। কয়েক দফা রিমান্ডে আনার পর আমিন হুদা ইয়াবা কেনাবেচার কথা স্বীকারও করেন। উদ্ধার করা মাদক ও সরঞ্জামের শ্রেণী বিভাগ অনুযায়ী গত বছরের ২৭ নভেম্বর পৃথক তিনটি অভিযোগপত্র দেওয়া হয়। \r\nমামলাগুলো স্বরাষ্ট্র মন্ত্রণালয়ের মনিটরিং সেলের আওতাভুক্ত হওয়ায় দ্রুত বিচার ট্রাইব্যুনালে বিচার কার্যক্রম চালানোর সিদ্ধান্ত নেওয়া হয়। গত বছরই মামলা তিনটি বিচারের জন্য ঢাকার দ্রুত বিচার ট্রাইব্যুনাল-৪-এ পাঠানো হয়।\r\nবিচারকাজ শুরু হওয়ার পর এসব মামলায় সাক্ষ্য গ্রহণ চলাকালে আমিন হুদা এর কার্যক্রম নিয়ে হাইকোর্টে চ্যালেঞ্জ করেন এবং মামলা খারিজের আবেদন করেন। তাঁর বিরুদ্ধে মামলার কার্যক্রম চলতে পারে না মর্মে আবেদনের (কোয়াশমেন্ট) ওপর শুনানি শেষে গত ১৩ এপ্রিল হাইকোর্ট দুটি মামলার কার্যক্রম স্থগিত করেন। একইভাবে গত ২৯ এপ্রিল আরেকটি মামলা স্থগিত করেন। বিচারপতি শরীফ উদ্দিন চাকলাদার ও বিচারপতি মো. ইমদাদুল হক আজাদের সমন্বয়ে গঠিত হাইকোর্ট বেঞ্চ এই স্থগিতাদেশ দেন। একই সঙ্গে মামলা কেন খারিজ করা হবে না তা জানাতে সরকারের প্রতি রুল জারি করেন আদালত।\r\nআমিন হুদার বিরুদ্ধে ফেনসিডিল, ভায়াগ্রা ট্যাবলেট, ইয়াবা সেবনের কাগজসহ ২৫ ধরনের সরঞ্জাম উদ্ধারের মামলাটি ১৯৭৪ সালের বিশেষ ক্ষমতা আইনের ২৫ (বি) ধারায় বিচার চলছিল। আমিন হুদার পক্ষে আবেদনে বলা হয়েছে, বিশেষ ক্ষমতা আইনে দায়ের করা মামলা দ্রুত বিচার ট্রাইব্যুনালে চলতে পারে না। হাইকোর্ট ২৯ এপ্রিল এই মামলা স্থগিত করেন। অন্যদিকে ফেনসিডিল, বিদেশি মদ, ইয়াবাসহ বিপুল পরিমাণ সরঞ্জাম উদ্ধারের ঘটনায় দায়ের করা মামলা মাদকদ্রব্য আইনে চলতে পারে না বলে আমিন হুদার পক্ষের আবেদনের ওপর ভিত্তি করে মামলার কার্যক্রম স্থগিত করা হয়।\r\nআমিন হুদার বিরুদ্ধে করা বিশেষ ক্ষমতা আইনের মামলায় নয়জন সাক্ষী ইতিমধ্যে সাক্ষ্য দিয়েছেন। অন্যদিকে বিদেশি মদ উদ্ধারের মামলায় একজন ও ইয়াবাসহ অন্যান্য মাদকদ্রব্য উদ্ধারের মামলায় পাঁচজন সাক্ষী সাক্ষ্য দিয়েছেন।\r\nকয়েকজন আইনজীবী  প্রথম আলো কে বলেন, ইয়াবাসহ গ্রেপ্তার করা ছয় যুবকের বিরুদ্ধে দায়ের করা সব মামলার বিচারকাজ প্রায় শেষ হয়ে এসেছে। কিন্তু আমিন হুদার বিরুদ্ধে দায়ের করা মামলার বিচারকাজ এখনো প্রাথমিক পর্যায়েই রয়েছে। শুরু থেকেই পরিকল্পিতভাবে এ মামলার বিচারকাজ বিলম্বিত করা হয়েছে বলে তাঁরা অভিমত দেন।\r\n","status":true,"publishDate":{"$date":{"$numberLong":"1210701600000"}},"createdAt":{"$date":{"$numberLong":"1750325206073"}},"__v":{"$numberInt":"0"}}
{"_id":{"$oid":"6853d8c9feffa705aaa54d39"},"image":"image-1750325449599.webp","title":"ঝুলে গেছে পুলিশের নতুন আইন পরামর্শক কমিটির সভাই হয়নি","description":" ‘বাংলাদেশ পুলিশ অধ্যাদেশ ২০০৭’-এর খসড়াটি দ্রুত আইনে পরিণত করা উচিত বলে মনে করে দেশের অধিকাংশ মানুষ। তাদের অভিমত, পুলিশ বাহিনীর জন্য আলাদা বেতন কমিশন থাকা দরকার। পৃথক থাকা দরকার পুলিশের তদন্ত ও আইনশৃঙ্খলা বিভাগ। পুলিশের কাজে গতিশীলতা আনতে জনবল বৃদ্ধিরও সুপারিশ করেছে তারা। প্রস্তাবিত পুলিশ অধ্যাদেশের ব্যাপারে তৃণমূল পর্যায় থেকে সাধারণ মানুষ এসব অভিমত দিয়েছে বলে পুলিশ কর্মকর্তারা জানিয়েছেন। প্রধান উপদেষ্টার কার্যালয় ও স্বরাষ্ট্র মন্ত্রণালয়ের নির্দেশে প্রস্তাবিত আইন সম্পর্কে সাধারণ মানুষের মতামত চাওয়া হয়েছিল। \r\nসূত্র জানায়, স্বরাষ্ট্র মন্ত্রণালয় থেকে আইনটির ব্যাপারে সাধারণ মানুষের মতামত নেওয়ার নির্দেশ দেওয়ার পর এই মতামত ‘অর্থবহ’ করতে স্বরাষ্ট্র মন্ত্রণালয়ের অতিরিক্ত সচিব আবদুর রশিদের নেতৃত্বে গত ২৮ ফেব্রুয়ারি পরামর্শক কমিটি গঠন করা হয়। কিন্তু এ কমিটি আজ পর্যন্ত কোনো সভা করেনি। কবে এ সভা হবে, তাও কেউ জানে না।\r\nপদস্থ পুলিশ কর্মকর্তারা জানান, এ আইন নিয়ে আগ্রহ থাকলেও বর্তমান অবস্থায় সরকার রাজনৈতিক পরিস্থিতি নিয়ে বেশি ব্যস্ত হয়ে পড়েছে। এখন পুলিশ সংস্কারের জন্য নতুন আইন তৈরির ব্যাপারে সরকারের আর তেমন উৎসাহ নেই। তা ছাড়া প্রশাসনের কর্মকর্তারাও এ আইন নিয়ে ইতিমধ্যে নেতিবাচক মনোভাব প্রকাশ করেছেন। নতুন আইনে পুলিশকে মাত্রাতিরিক্ত ক্ষমতা দেওয়া হয়েছে বলেও প্রশাসনের পক্ষ থেকে বলা হচ্ছে। তাঁদের বক্তব্য, এ ধরনের আইন তৈরির জন্য নির্বাচিত সরকার থাকা উচিত। ধারণা করা হচ্ছে, এতে করে সংস্কারের পুরো কাজটিই ঝুলে যাচ্ছে। বর্তমান তত্ত্বাবধায়ক সরকারের আমলে এটি আর হচ্ছে না বলেই মনে করছেন পুলিশের পদস্থ কর্মকর্তারা। \r\nতত্ত্বাবধায়ক সরকারের সাবেক উপদেষ্টা ও পুলিশের সাবেক মহাপরিদর্শক (আইজি) এএসএম শাহজাহান এ প্রসঙ্গে বলেন, এটা খুবই দুর্ভাগ্যজনক। এটাকে নেতিবাচক পদক্ষেপ হিসেবে মনে করা যেতে পারে। তিনি বলেন, কমিটির কাজের জন্য সময় বেঁধে দেওয়া যেতে পারে। না হলে দেখা যাবে কমিটির কাজ অনির্দিষ্ট সময় ধরে চলতে থাকবে। \r\nএ ব্যাপারে জানতে চাইলে স্বরাষ্ট্রসচিব আবদুল করিম  প্রথম আলো কে বলেন, খসড়া আইন নিয়ে জনমত জরিপের কাজ চলছে। এ কাজ শেষ হওয়ার পর পুলিশের সদর দপ্তর থেকে প্রতিবেদন পাওয়া পেলে কমিটি এ ব্যাপারে সিদ্ধান্ত নেবে।\r\nপুলিশ সদর দপ্তরের কর্মকর্তারা জানান, প্রস্তাবিত পুলিশ অধ্যাদেশের ব্যাপারে স্বরাষ্ট্র মন্ত্রণালয় থেকে নির্দেশ দেওয়ার পর বিভাগ, জেলা ও উপজেলার তৃণমূল পর্যায় থেকে মতামত সংগ্রহের কাজ শুরু হয়। পুলিশ সদর দপ্তর মতামতের জন্য দেশের সব জেলা ও ৬৩০টি থানাকে নির্দেশ দেয়। রাজধানীতে পুলিশের উন্মুক্ত দিবসের মাধ্যমেও মতামত নেওয়া হয়। পুলিশ সদর দপ্তরের কর্মকর্তারা জানান, দেশের সব জেলার পুলিশ মতামত সংগ্রহের কাজ শেষ করেছে। এর মধ্যে ৩০টি জেলা থেকে পাওয়া মতামত নিয়ে তাঁরা একটি সারসংক্ষেপ তৈরি করেছেন। \r\nএতে বলা হয়েছে, যাদের মতামত নেওয়া হয়েছে, তাদের বেশির ভাগই মনে করে পুলিশ সংস্কারের খসড়াটি দ্রুত আইনে পরিণত করা উচিত। ১৮৬১ সালের পুরোনো আইন এত দিন ধরে কেন চলছে—তা নিয়েও সাধারণ মানুষ বিস্মিত। তাদের অভিমত হলো, দেশে জনসংখ্যার তুলনায় পুলিশের অনুপাত অন্যান্য দেশের তুলনায় কম। এই অনুপাত বাড়াতে হবে। পুলিশের কাজের ক্ষেত্রে সময় নির্ধারণ করে দেওয়ারও সুপারিশ করা হয়েছে। এ ক্ষেত্রে পালাক্রমে দায়িত্ব বণ্টন করার কথা বলা হয়েছে। অভিমতে আরও বলা হয়, আন্তর্জাতিক শ্রম সংস্থার পরামর্শ অনুযায়ী একজন মানুষের সপ্তাহে ৪০ ঘণ্টা শ্রম দেওয়ার কথা। কিন্তু পুলিশ সদস্যরা সপ্তাহে ১৪০ ঘণ্টা পর্যন্ত শ্রম দিয়ে থাকেন। এ জন্য পুলিশের কর্মঘণ্টা কমাতে হবে অথবা তাদের বাড়তি শ্রমের জন্য মজুরির ব্যবস্থা থাকতে হবে। \r\nথানার ভারপ্রাপ্ত কর্মকর্তার পদ প্রথম শ্রেণীতে অন্তভু‌র্ক্ত করার দাবি সাধারণ মানুষের। নারী ও পুরুষের বৈষম্য কমাতে পুলিশ বাহিনীতে ৩০ শতাংশ নারী কোটা নিশ্চিত করার পক্ষেও মতামত এসেছে। সাধারণ মানুষ প্রতিটি সদর থানায় একটি করে পুলিশ শাখা স্থাপনের কথা বলেছে। এসব শাখার কাজ হবে আহত ও নিহত হওয়ার ঘটনায় চিকিৎসাসংক্রান্ত প্রয়োজনীয় কাগজপত্র জোগাড় করা। সাধারণ মানুষের মত হলো, গুরুত্বপূর্ণ ব্যক্তিদের নিরাপত্তার জন্য পৃথক পুলিশ শাখা থাকা দরকার। থানা পুলিশকে এ দায়িত্ব থেকে অব্যাহতি দেওয়া উচিত। এ ছাড়া সব পুলিশ সদস্যের জন্য আবাসন সুবিধা দেওয়ারও সুপারিশ করে তারা। সুপারিশে আরও বলা হয়, পুলিশের শিক্ষা ও প্রশিক্ষণের ক্ষেত্রে নৈতিকতার ওপর জোর দেওয়া দরকার। সম্মিলিত সামরিক হাসপাতাল বা সিএমএইচের আদলে পুলিশ বাহিনীর জন্য একটি পৃথক হাসপাতাল থাকা দরকার বলেও তারা মনে করে। কমিউনিটি পুলিশের জন্য সরকারি স্বীকৃতি ও তহবিল রাখা এবং পুলিশের একটি বড় গণমাধ্যম শাখা থাকার কথাও বলা হয়।  \r\nপুলিশ কর্মকর্তারা জানান, মতামত নেওয়ার সময় অনেক মানুষ প্রস্তাবিত অধ্যাদেশের খসড়ায় কিছু ধারা সংশোধনের পক্ষে মতামত দেয়। এগুলোর মধ্যে রয়েছে তদবিরের শ্রেণী বিভাগ করা, পুলিশ কমিশনের সদস্যসংখ্যা ১১ থেকে বাড়িয়ে ১৫ করা, গ্যাস বা বিদ্যুতের মতো পরিষেবা সংস্থার বিলখেলাপিদের পুলিশ কমিশনের সদস্য না করা ও পুলিশ ট্রাইব্যুনালের রায়ের বিরুদ্ধে আপিল করার অধিকার থাকা। তারা পুলিশ সদস্যদের বিরুদ্ধে মামলা দায়েরের ক্ষমতা থাকার বিষয়টি অন্তভু‌র্ক্ত করার কথা জানায়। তাদের মত হলো, পুলিশের বিরুদ্ধে আনীত অভিযোগ তদন্তের জন্য অবসরপ্রাপ্ত বিচারপতির নেতৃত্বে কমিটি থাকা উচিত।\r\nপুলিশ সংস্কার প্রকল্পের (পিআরপি) পরিচালক ও পুলিশের অতিরিক্ত মহাপরিদর্শক নববিক্রম কিশোর ত্রিপুরা এ প্রসঙ্গে বলেন, সাধারণ মানুষের মতামত নেওয়ার কাজ শেষ হয়েছে। এসব মতামত নিয়ে প্রতিবেদন তৈরির পর তা পরামর্শক কমিটিকে জানানো হবে।\r\nসংশ্লিষ্ট সূত্র জানায়, পুলিশ প্রশাসনকে যুগোপযোগী করতে ইউএনডিপি, ইউএসএআইডি ও ইউরোপীয় কমিশনের অর্থায়নে ২০০৫ সাল থেকে পুলিশ সংস্কার প্রকল্পের কাজ শুরু হয়। এ প্রকল্পের একটি অংশ ‘বাংলাদেশ পুলিশ অধ্যাদেশ-২০০৭’ তৈরি। প্রস্তাবিত আইনটি কার্যকর হলে পুলিশ সেবা প্রদানকারী সংগঠনে পরিণত হবে। এতে পুলিশের ওপর রাজনৈতিক খবরদারির সুযোগ থাকবে না। প্রস্তাবিত খসড়ায় চার স্তরে পুলিশের জবাবদিহিতা নিশ্চিত করার প্রস্তাব হয়েছে। নারী ও শিশুর প্রতি কী ধরনের আচরণ করতে হবে তাও এতে থাকছে। \r\nগত বছর তত্ত্বাবধায়ক সরকারের সাবেক উপদেষ্টা ও পুলিশের সাবেক মহাপরিদর্শক (আইজিপি) এএসএম শাহজাহানের নেতৃত্বে একটি কমিটি এ খসড়া তৈরি করে। খসড়াটি স্বরাষ্ট্র মন্ত্রণালয় পরীক্ষা-নিরীক্ষা করে চূড়ান্ত অনুমোদনের জন্য আইন মন্ত্রণালয়ে পাঠায়। আইন মন্ত্রণালয় যাচাই-বাছাই শেষে প্রস্তাবটি প্রধান উপদেষ্টার কার্যালয়ে পাঠিয়ে দেয়।\r\n","status":true,"publishDate":{"$date":{"$numberLong":"1211565600000"}},"createdAt":{"$date":{"$numberLong":"1750325449614"}},"__v":{"$numberInt":"0"}}
{"_id":{"$oid":"6853d904feffa705aaa54d3d"},"image":"image-1750325508393.webp","title":"সরকারি বাড়ি দখলে মুন্সি আতিকের মুনশিয়ানা","description":" সরকারি বাড়ি অবৈধভাবে দখল করার অভিযোগে তিনি চাকরি থেকে সাময়িক বরখাস্ত হয়েছিলেন। তাঁর বার্ষিক বেতনবৃদ্ধি (ইনক্রিমেন্ট) তিন বছর স্থগিত ছিল। চাকরি শেষে তাঁর অবসরকালীন ভাতাসহ যাবতীয় পাওনাও আটকে দেওয়া হয়েছে। তবু তিনি বাড়ি ছাড়েননি। তিনি ২১ আগস্ট শেখ হাসিনাকে হত্যার উদ্দেশ্যে করা গ্রেনেড হামলা মামলার আলোচিত তদন্তকারী ও সাবেক সহকারী পুলিশ সুপার (এএসপি) মুন্সি আতিকুর রহমান।\r\nআলোচিত বাড়িটি রাজধানীর মিরপুর দুই নম্বর সেকশনের এফ ব্লকের তিন নম্বর সড়কে অবস্থিত। বাড়ির নম্বর ৪। বাড়িটি একসময় মিরপুর থানার ভারপ্রাপ্ত কর্মকর্তার (ওসি) সরকারি বাসভবন ছিল। ১৯৭২ সালে গণপূর্ত ও নগর উন্নয়ন মন্ত্রণালয় দেড়তলা বাড়িটি পুলিশ বিভাগকে বরাদ্দ দেয়। ১৯৭২ সালের ২৪ এপ্রিল থেকে এটি মিরপুর থানার ওসির সরকারি বাসা হিসেবে ব্যবহৃত হতে থাকে। মুন্সি আতিকুর রহমান ১৯৮৫ সালে মিরপুর থানায় ওসি হিসেবে যোগদান করার পর এ বাড়িতে ওঠেন। দুই বছর পর তিনি এএসপি হিসেবে পদোন্নতি পেয়ে রেঞ্জ রিজার্ভ ফোর্সে যোগদান করেন। কিন্তু বাড়িটি আর ছাড়েননি। গত ২১ বছর তিনি বাড়িটি নিজের দখলে রেখেছেন। এখন তিনি নিজেকে ক্রয়সূত্রে ওই বাড়ির মালিক বলে দাবি করছেন। সে বাড়ি ভেঙে তিনি পৌনে চার কাঠা জমির ওপর ছয়তলা ভবন বানিয়েছেন। সরেজমিনে দেখা গেছে, দোতলায় থাকে মুন্সি আতিকের পরিবার; অন্য সব তলা ভাড়া দেওয়া।\r\nতবে পুলিশের মহাপরিদর্শক—আইজি নূর মোহাম্মদ  প্রথম আলো কে বলেন, সরকারি বাড়ি দখলে রাখার অভিযোগে মুন্সি আতিকুর রহমানের বিরুদ্ধে মিরপুর থানায় মামলা হয়েছে। থানার পুলিশ মামলাটি তদন্ত করছে।\r\nমিরপুর থানার পুলিশ জানায়, থানার উপপরিদর্শক (এসআই) গোলাম রব্বানী মামলাটির তদন্ত কর্মকর্তা। মামলায় মুন্সি আতিকুর রহমানের বিরুদ্ধে অবৈধ দখল, প্রতারণা ও আত্মসাতের অভিযোগ করা হয়েছে। মুন্সি আতিকের বিরুদ্ধে গ্রেপ্তারি পরোয়ানাও জারি করা হয়েছিল এই মামলায়।\r\nদায়িত্বশীল একাধিক পুলিশ কর্মকর্তা  প্রথম আলো কে বলেন, কোন কৌশলে সরকারি সম্পত্তি দখল করে নেওয়া যায়, এ ঘটনা তার বড় দৃষ্টান্ত। এ পুলিশ কর্মকর্তা শুধু বাড়িটি দখলই করেননি, তিনি অন্য একজনকে বাড়ির মালিক সাজিয়ে তাঁর কাছ থেকে বাড়িটি কিনে নেওয়ার কাগজপত্রও বানিয়েছেন।\r\nমুন্সি আতিক বিএনপি-জামায়াত সরকারের আমলে ২১ আগস্টের গ্রেনেড হামলা মামলা সিআইডিতে স্থানান্তরের পর দ্বিতীয় তদন্ত কর্মকর্তা ছিলেন। মামলাটি ভিন্ন খাতে প্রবাহিত করার অভিযোগে তিনিসহ সিআইডির সাবেক তিন কর্মকর্তার বিরুদ্ধে আইনগত ব্যবস্থা নেওয়ার প্রক্রিয়া শুরু করেছে পুলিশ। মুন্সি আতিক আনসার বিদ্রোহ মামলারও তদন্তকারী ছিলেন। ওই মামলা থেকে খালাস পাওয়া আনসার কর্মকর্তা খাদেমুল ইসলামের আবেদনের ভিত্তিতে সিআইডি ওই মামলার তদন্তও খতিয়ে দেখার উদ্যোগ নিয়েছে বলে জানা গেছে।\r\nআওয়ামী লীগ সরকারের সময় যশোরে উদীচীর সমাবেশে বোমা হামলা, গোপালগঞ্জে কোটালীপাড়ায় তৎকালীন প্রধানমন্ত্রী শেখ হাসিনাকে হত্যার উদ্দেশ্যে তাঁর সভামঞ্চ ও হেলিপ্যাডের কাছে বোমা পুঁতে রাখা এবং একই জেলার বানিয়চং খিষ্টান গির্জায় বোমা হামলা এবং বিএনপি সরকারের সময়ে সিলেটে শাহজালালের মাজারে বোমা, ব্রিটিশ হাইকমিশনারের ওপর গ্রেনেড হামলা ও বগুড়ায় এক লাখ গুলির চালান উদ্ধারের মামলার তদন্ত কর্মকর্তা ছিলেন মুন্সি আতিক।\r\nসাবেক পুলিশ কর্মকর্তা মুন্সি আতিকুর রহমান অবশ্য বাড়ি দখলের অভিযোগ অস্বীকার করেছেন। তিনি দাবি করেন, তাঁর বিরুদ্ধে যে বাড়ি দখলের অভিযোগ করা হচ্ছে, সেটি পুলিশ বিভাগের ছিল না। গৃহায়ণ ও গণপূর্ত মন্ত্রণালয় বাড়িটি নিজেদের দখলে নিয়ে আতাউর রহমান নামের এক ব্যক্তির কাছে বিক্রি করে। পরে তিনি আতাউর রহমানের কাছ থেকে বাড়িটি কিনে নেন। মুন্সি আতিক বলেন, প্রকৃত মালিকের কাছ থেকে বাড়িটি কেনার পরও তাঁর বিরুদ্ধে অযথা মামলা করা হয়েছে। এ মামলায় তিনি উচ্চ আদালত থেকে জামিন নিয়েছেন। তাঁর অভিযোগ, রুবেল হত্যা মামলার তদন্তকারী ছিলেন তিনি। ওই মামলায় অভিযুক্ত এসি আকরামের ঘনিষ্ঠ এক পুলিশ কর্মকর্তা এ বাড়ির ঘটনায় ইন্ধন জোগাচ্ছেন। তিনি আরও অভিযোগ করেন, মিরপুরে পুলিশের নামে বরাদ্দ দেওয়া সাতটি বাড়ি অবৈধ দখলে চলে গেছে। ওই সব বাড়ির ব্যাপারে সবাই নীরব; কেবল তাঁর বাড়িটি নিয়ে পুলিশ সদর দপ্তর সরব হয়ে উঠেছে।\r\nনথিপত্রে দেখা যায়, বাড়িটি খালি করার জন্য ১৯৮৭ সালের ৯ সেপ্টেম্বর মহানগর পুলিশ কমিশনারের কার্যালয় থেকে মুন্সি আতিককে চিঠি দেওয়া হয়। আতিক বাড়িটিতে আরও এক বছর থাকার জন্য আবেদন করেন। পুলিশ বিভাগ সে আবেদন গ্রহণ করে। সংশ্লিষ্ট কর্মকর্তারা জানান, এই এক বছরে ঘটে যায় অনেক কিছু। মুন্সি আতিকের সহায়তায় জনৈক আতাউর রহমান বাড়িটির মালিকানা দাবি করে পুলিশের বিরুদ্ধে দেওয়ানি মামলা করেন। পুলিশ প্রশাসন এরপর মুন্সি আতিককে বাড়ি ছেড়ে দেওয়ার জন্য আবার চিঠি দেয়। এর পরই সেই আতাউর রহমান বাড়িটির দখল নিতে আদালত থেকে অস্থায়ী নিষেধাজ্ঞা নেন। কিন্তু দখলে থেকে যান মুন্সি আতিক।\r\nপুলিশ কর্মকর্তারা জানান, মুন্সি আতিক নিজে ওই বাড়িতে অবস্থান করে বাড়ি দখলের জন্য আতাউর রহমানকে দিয়ে মামলা করিয়ে পুলিশকে বিব্রতকর অবস্থায় ফেলে দেন। এ অভিযোগ পাওয়ার পর প্রথমে তাঁকে সাময়িক বরখাস্ত করা হয়। পরে অভিযোগ প্রমাণিত হলে তিন বছরের জন্য তাঁর বার্ষিক বেতনবৃদ্ধি স্থগিত করা হয়।\r\nমুন্সি আতিক এরপর বাড়িটি বুঝে নেওয়ার জন্য পুলিশ সদর দপ্তরকে চিঠি দেন। এ জন্য দিনক্ষণও ঠিক করা হয়; কিন্তু ওই দিন তিনি উপস্থিত ছিলেন না। পরে আতাউর রহমানের ওই মামলায় ঢাকার দ্বিতীয় সাবজজ বাড়িটি পুলিশ বিভাগের বলে রায় দেন। এরপর আতাউর রহমান জজ আদালত থেকে স্থায়ী নিষেধাজ্ঞা নেন। মুন্সি আতিক ওই সময় সিআইডিতে কর্মরত ছিলেন এবং ওই বাড়িতেই থাকতেন।\r\nসর্বশেষ পুলিশ সদর দপ্তর তাঁর চাকরি শেষ হলে অবসর ভাতা স্থগিত রাখা ও যাবতীয় আর্থিক পাওনা ছাড় করার ব্যাপারে অনাপত্তি দেওয়ার জন্য সিআইডির প্রধানকে চিঠি দেয়। মুন্সি আতিক ওই চিঠির বৈধতা চ্যালেঞ্জ করে আদালতে মামলা করেন। মামলাটি এখনো চলছে।\r\nপুলিশ কর্মকর্তারা জানান, বর্তমান তত্ত্বাবধায়ক সরকার আসার পর রাজধানীর বিভিন্ন স্থানে পুলিশের বেদখল হওয়া বাড়ির ব্যাপারে খোঁজ নিতে গিয়ে মুন্সি আতিকের বাড়িটি নজরে আসে। মুন্সি আতিকের বিরুদ্ধে সরকারি বাড়ি দখলের অভিযোগ এনে গত বছরের ১ নভেম্বর মিরপুর থানায় মামলা করা হয়।\r\n \r\n","status":true,"publishDate":{"$date":{"$numberLong":"1214071200000"}},"createdAt":{"$date":{"$numberLong":"1750325508462"}},"__v":{"$numberInt":"0"}}
{"_id":{"$oid":"6853d93cfeffa705aaa54d41"},"image":"image-1750325564498.webp","title":"দেশজুড়ে মাদক ব্যবসার জাল ঢাকায় আসছে পাঁচটি পথে","description":"রাজধানীর শ্যামলীতে শিশুমেলার আশপাশে ভিক্ষুক সেজে বসে থাকে মাদক ব্যবসায়ীর সহযোগীরা। র‌্যাব-পুলিশের গাড়ি দেখলেই খবর পৌঁছে যায় সংলগ্ন বিএনপি বস্তির মূল লোকদের কাছে। ফলে নিরাপত্তা বাহিনীর লোকজন যাওয়ার আগেই তারা গা ঢাকা দেয়। রাজধানীতে মাদকের পাইকারি বাজার বলে পরিচিত আগারগাঁওয়ের বিএনপি বস্তিতে অভিযান সম্পর্কে এ অভিজ্ঞতার কথা জানান র‌্যাব-২-এর পরিচালক লেফটেন্যান্ট কর্নেল শামসুজ্জামান খান ।  তিনি জানান, বিএনপি বস্তির চারদিকে এ রকম অদৃশ্য জাল ছড়িয়ে রেখেছে মাদক ব্যবসায়ীরা। \r\nশুধু রাজধানী নয়, মাদক ব্যবসার এই জাল দেশব্যাপী ছড়ানো। ফলে আইনশৃঙ্খলা রক্ষাকারী বাহিনীর অভিযানে মাদক ব্যবসার সঙ্গে জড়িত মাঠপর্যায়ের লোকজন ধরা পড়লেও মূল হোতারা সব সময় রয়ে যায় ধরাছোঁয়ার বাইরে।\r\nর‌্যাপিড অ্যাকশন ব্যাটালিয়ন—র‌্যাবের মহাপরিচালক হাসান মাহমুদ খন্দকার এ প্রসঙ্গে  প্রথম আলো কে জানান, বেশির ভাগ ক্ষেত্রে মাদক উদ্ধারের পর ওই ঘটনার গভীরে যাওয়া যায় না। মাদকের জন্য যারা টাকা লগ্নি করে, তারা সব সময় আড়ালে থেকে যায়। এদের যেমন শনাক্ত করা যায় না, তেমনি অপরাধ প্রমাণ করা প্রায় ক্ষেত্রেই সম্ভব হয় না। তিনি জানান, যেকোনো ব্যবসার চেয়ে মাদক কেনাবেচা বেশি লাভজনক। এ কারণে নেপথ্যের ব্যবসায়ীরা অনেক ঝঁুকি নিয়ে এ ব্যবসা করে।\r\nমাদকদ্রব্য নিয়ন্ত্রণ অধিদপ্তর সূত্রে জানা গেছে, একজন মাদকাসক্ত প্রতিদিন মাদকের পেছনে গড়ে ৮৭ দশমিক ৫ টাকা খরচ করে। এই হিসাবে ২৫ লাখ মাদকাসক্ত প্রতি মাসে খরচ করে ৬৫৬ কোটি ২৫ লাখ টাকা, যা বছরে দাঁড়ায় সাত হাজার ৮৭৫ কোটি টাকায়। \r\nমাদক নিয়ন্ত্রণ অধিদপ্তর সূত্রে জানা গেছে, বাংলাদেশে যেসব মাদকদ্রব্য সবচেয়ে বেশি ব্যবহৃত হচ্ছে তার মধ্যে রয়েছে হেরোইন, গাঁজা, ফেনসিডিল, পেথিড্রিন এবং কিছু চেতনানাশক বা সাইকোট্রপিক দ্রব্যাদি। চেতনানাশকের মধ্যে আছে মেনড্রাক্স, ভেলিয়াম, লিবরিয়াম, সেকনডাল ইত্যাদি। সূত্রমতে, ১৯৮২ সালে বাংলাদেশে ফেনসিডিল উৎপাদন নিষিদ্ধ করা হলেও পার্শ্ববর্তী দেশ ভারতে বৈধভাবে ফেনসিডিল (কোডেইন ফসফেটযুক্ত কফ সিরাপ) প্রস্ত্তত হয়। ভারতের সঙ্গে বাংলাদেশের ২৮টি জেলার চার হাজার ২২২ কিলোমিটার সীমান্ত রয়েছে। এসব সীমান্তের অনেক এলাকা দিয়ে সহজেই চোরাইপথে মাদক বাংলাদেশে আসছে। \r\n  যেসব রুটে মাদক ঢাকায় আসে:  গোয়েন্দাদের তথ্য অনুযায়ী, দেশের বিভিন্ন স্থানে মাদক কেনাবেচা হলেও এর মূল বাজার হলো রাজধানী ঢাকা। বিভিন্ন সংস্থার জরিপ থেকে ধারণা করা হয়, দেশে ২৫ লাখের মতো মাদকসেবী আছে। এর বেশির ভাগই রাজধানীতে বাস করে। এ কারণে রাজধানীতে মাদকের চাহিদাও সবচেয়ে বেশি। সূত্রমতে, রাজধানীর বাজারে মাদক আসে পাঁচটি পথে। এগুলো হচ্ছে ভারত থেকে সাতক্ষীরা ও যশোর হয়ে সড়কপথে ঢাকায়, রেলপথে আখাউড়া হয়ে ঢাকায়, চাঁপাইনবাবগঞ্জ, রাজশাহীসহ উত্তরাঞ্চল থেকে সড়কপথে ঢাকায় এবং কুমিল্লার বুড়িচং হয়ে সড়কপথে ঢাকায় মাদকের চালান আসছে। তবে মাদক ইয়াবা সব সময়ই কক্সবাজার থেকে আসে। \r\nদেশে কোনো ধরনের মাদক চাষ বা উৎপাদন বৈধভাবে হয় না। চোরাইপথে ভারত ও অন্যান্য অঞ্চল থেকে মাদকদ্রব্য দেশে আসে। তবে শিল্প মন্ত্রণালয়ের আওতাধীন কেরু অ্যান্ড কোং নামের একটি প্রতিষ্ঠান মদ তৈরি করে। বাংলাদেশে একসময় বৈধভাবে গাঁজা চাষ হলেও এখন তা নিষিদ্ধ। তার পরও কুষ্টিয়া, যশোর, নওগাঁ এলাকায় গোপনে গাঁজা চাষ ও পার্বত্য এলাকায় আফিম তৈরির উপাদান পপি ফুলের চাষ হয়। \r\n যশোর সীমান্ত:  মাদক নিয়ন্ত্রণের সঙ্গে জড়িত সরকারি একাধিক কর্মকর্তা মনে করেন, কলকাতা থেকে সহজ যোগাযোগব্যবস্থার কারণে মাদক ব্যবসায়ীরা বেনাপোল সীমান্তকে মাদক পাচারের ‘নিরাপদ রুট’ হিসেবে বেছে নিয়েছে। বেনাপোল চেকপোস্ট-সংলগ্ন বিভিন্ন সীমান্ত দিয়ে মাদক দেশে প্রবেশ করছে।\r\nমাদক নিয়ন্ত্রণ অধিদপ্তর যশোর উপ-অঞ্চলের উপপরিচালক (চলতি দায়িত্ব) হাফিজুর রহমান গত ১১ মার্চ বেনাপোলে অভিযান চালিয়ে চার কেজি হেরোইনসহ কয়েকজন মাদক ব্যবসায়ীকে গ্রেপ্তার করেন। এ ঘটনা তদন্তের পর বেনাপোলের সমীর রায়, শহিদুল ইসলাম, আশরাফুল ইসলাম ওরফে বেড়ে বাবুকে গ্রেপ্তার করা হয়। বিভিন্ন গোয়েন্দা সংস্থার প্রতিবেদন অনুযায়ী, বেনাপোলের মেসার্স নীরব ট্রান্সপোর্ট এজেন্সির ব্যবসায়ী আবদুর রহিম, বেনাপোলের রুপালি জুয়েলার্সের মালিক সমীর রায়, প্রভাবশালী আলম, চাতাল ও মাছের ঘের ব্যবসায়ী বেড়ে বাবু হেরোইন ব্যবসার সঙ্গে জড়িত। এ ছাড়া পুটখালির তবি মোড়ল, তোফান মিয়া, রুহুল আমিন, বেনাপোলের ভবেরবেড়ের আলতাফ আলী, আলী আহমদ নেদা, নারায়ণপুরের আবদুস সামাদ, সাদিপুরের ঘাটমালিক শামসু, ইদ্রিস আলী ইদু মাদক ব্যবসার সঙ্গে জড়িত। ঢাকার সূত্র জানায়, যশোর থেকে আসা মাদক ঢাকায় এসে বিক্রি হচ্ছে মিরপুর, মোহাম্মদপুর, ভাষানটেক, মুক্তিযোদ্ধা মার্কেট, আগারগাঁও, কাফরুল ও ইব্রাহীমপুর এলাকায়। যশোরের পুলিশ সুপার ইকবাল বাহার জানান, যে পরিমাণ মাদক দেশে আসে সে তুলনায় ধরা পড়ে খুবই কম।\r\n চাঁপাইনবাবগঞ্জ ও রাজশাহী রুট : ভারতীয় সীমান্তবর্তী রাজশাহী ও চাঁপাইনবাবগঞ্জের তিনটি উপজেলার অন্তত ১৯টি ঘাট দিয়ে ১৫টি গ্রাম ও মহল্লার আখড়ায় মাদকদ্রব্য চলে আসে। তারপর সেখান থেকে স্থানীয় মাদক ব্যবসায়ীদের মাধ্যমে তা দেশের বিভিন্ন এলাকায় চলে যাচ্ছে। \r\nস্থানীয় সূত্রমতে, পদ্মা নদীর তীরবর্তী ভারতীয় সীমান্তঘেরা রাজশাহীর তিনটি উপজেলা গোদাগাড়ী, চারঘাট ও বাঘার অন্তত ১৯টি ঘাট দিয়ে ফেনসিডিল ও হেরোইনসহ অন্যান্য মাদকদ্রব্য বাংলাদেশে ঢুকছে। এরপর ট্রেন ও বাসে করে এগুলো ঢাকায় চলে আসছে। ঘাটগুলো হলো গোদাগাড়ীর চর আষাঢ়িয়াদহ, রেলবাজার, হাটপাড়া ও সুলতানগঞ্জ। চারঘাটের রাওথা, পিরোজপুর এবং বাঘার মনিগ্রাম ইউনিয়নের মীরগঞ্জ, পানিকামড়া ও আলপাইপুর ঘাট। নাটোরের লালপুর ও দিনাজপুরের হিলি থেকে মাদক আসে। ঢাকায় এসে এসব মাদক চলে যাচ্ছে বড়দেশি ও মিরপুর মাজার এলাকায়। \r\nগোদাগাড়ী উপজেলার ভারপ্রাপ্ত কর্মকর্তা (ওসি) মহিউদ্দিনে জানান, গোদাগাড়ীর অনেক গ্রাম আছে যেখানকার ৭৫ শতাংশ মানুষ প্রত্যক্ষ বা পরোক্ষভাবে মাদক ব্যবসার সঙ্গে জড়িত। \r\n সাতক্ষীরা:  সাতক্ষীরার সীমান্ত দিয়ে প্রতিদিন বিপুল পরিমাণ মাদক, বিশেষ করে ফেনসিডিল ভারত থেকে বাংলাদেশে ঢুকছে। এসব ফেনসিডিল সাতক্ষীরার মাদক ব্যবসায়ীদের হাত ঘুরে পৌঁছে যাচ্ছে ঢাকা, বরিশাল ও খুলনাসহ দেশের বিভিন্ন স্থানে। \r\nএকজন মাদক ব্যবসায়ী জানায়, ভারতের উত্তর ২৪ পরগনা জেলার মাদক ব্যবসায়ীরা কলকাতা, বারাসাত, হাবড়া, বসিরহাট থেকে বড় বড় ফেনসিডিলের চালান বাংলাদেশ সীমান্তে মজুদ করে রাখে। গোয়েন্দা প্রতিবেদন অনুযায়ী, সেখানে থেকে এসব মাদক এনে সাতক্ষীরা সদরের ভোমরা গ্রামের মোহসিন গাজী, কামরুল গাজী, লক্ষ্মীদাঁড়ি গ্রামের আব্দুর রশিদ, গয়েশপুর গ্রামের আনারুল ইসলাম, বাওখোলা গ্রামের নাজমুল হোসেনসহ অনেকে দেশের বিভিন্ন স্থানে পাঠান। এ ছাড়া সাতক্ষীরা শহরসহ জেলার বিভিন্ন স্থানে খুচরাও বিক্রি হয়।\r\n কুমিল্লা ও আখাউড়া রুট:  রাজধানীতে মাদকের বড় চালান আসে ট্রেনে করে। আখাউড়া সীমান্ত থেকে এসব চালানে আসে মূলত ফেনসিডিল। ঢাকার কমলাপুর ও আশপাশের স্টেশনে এসব ফেনসিডিল নামানো হয়। সংশ্লিষ্ট সূত্রগুলো জানায়, ব্রাহ্মণবাড়িয়ার বিষ্ণুপুরের হানিফ, জালাল, আলমগীর, সিঙ্গারবিলের বড় ভাই, আবদুল আওয়াল, লিটন ও কাজল ফেনসিডিল ব্যবসার সঙ্গে জড়িত। তাঁরা আখাউড়া, চান্দুরা সড়ক হয়ে নারায়ণগঞ্জ ও ঢাকায় ফেনসিডিলের চালান পাঠাচ্ছেন। রাজধানীতে এ চালান এসে পৌঁছায় টিটিপাড়া নাসিরের বস্তিতে। সেখানে পিপন ও বেলাল পাইকারি কেনাবেচা করেন। নাসিরের সহযোগী স্বামীবাগ মুন্সিরটেকের মনির ও বুদ্দিন। মুনির ভারতে অবস্থান করে চালান পাঠাতে সহায়তা করেন। বুদ্দিন ছাড়াও মিলব্যারাকের ডাকাত শহীদের লোকজন যাত্রাবাড়ী ও ধোলাইপাড় এলাকায় হেরোইন কেনাবেচা করে। কুমিল্লা থেকে হেরোইন আসে ধলপুর সিটিপল্লীর হক্কা মহাজনের মেয়ে হোসনা ও গনকটুলী লেনের মুক্তারের কাছে। এঁরা পাইকারি বিক্রেতা বলে জানা গেছে। \r\n ‘ইয়াবা’ রুট:  মিয়ানমারের নেশার বড়ি ‘ইয়াবা’ কক্সবাজারের টেকনাফ সীমান্ত দিয়েই প্রবেশ করে সারা দেশে ছড়িয়ে পড়ে। কয়েক মাসে পুলিশ, বিডিআর, র‌্যাবসহ আইনশৃঙ্খলা বাহিনীর সদস্যরা টেকনাফে অভিযান চালিয়ে প্রায় পাঁচ হাজার ইয়াবা ও বিপুল পরিমাণ মাদকদ্রব্যসহ ৭৮ পাচারকারীকে গ্রেপ্তার করেন। \r\nটেকনাফ থানার ভারপ্রাপ্ত কর্মকর্তা (ওসি) মো. জসিম উদ্দিন জানান, যৌথ বাহিনীর তালিকায় ইয়াবা পাচারকারী হিসেবে ৩৭৬ জনের নাম রয়েছে। এর মধ্যে অন্তত ২০ জন নারী। \r\nপুলিশ ও সংশ্লিষ্ট সূত্র জানায়, ২০০১ সালের দিকে টেকনাফে সর্বপ্রথম ইয়াবার চালান নিয়ে আসেন মিয়ানমারের নাগরিক পিচ্চি আনোয়ার। এখন টেকনাফের পাঁচ শতাধিক তরুণ-যুবক ইয়াবা পাচারের সঙ্গে জড়িত। \r\nস্থানীয় কয়েকটি সূত্রে জানা গেছে, ঢাকার বায়তুল মোকাররম মার্কেট এলাকার ইয়াবাসম্রাটখ্যাত জাকির মোল্লা টেকনাফ থেকে আসা সিংহভাগ ইয়াবার চালান নিয়ে যেতেন। জাকির মোল্লা র‌্যাবের হাতে আটক ইয়াবা ব্যবসায়ী আমিন হুদার মূল সহযোগী। এ ছাড়া বাসাবোর হুমায়ুন, উত্তরার বাবুল, ফোরকান, গুলশানের দিপু টেকনাফ থেকে এখনো নিয়মিত ইয়াবার চালান ঢাকায় নিয়ে যান।\r\nমাদকদ্রব্য নিয়ন্ত্রণ অধিদপ্তর কক্সবাজার অঞ্চলের কর্মকর্তা দীলিপ দেবনাথ জানান, একসময় এই রুট দিয়ে হেরোইনের চালান গেলেও এখন ইয়াবার চালান সারা দেশে ছড়াচ্ছে। \r\n[প্রতিবেদনটি তৈরিতে সহায়তা করেছেন অশোক সেন (যশোর), আবদুল কুদ্দুস রানা (কক্সবাজার), কল্যাণ ব্যানার্জি (সাতক্ষীরা), ওয়ালিদ শিকদার (ব্রাহ্মণবাড়িয়া), আবুল কালাম মুহাম্মদ আজাদ (রাজশাহী) ও মাহাবুবুল হক দুদু (ঈশ্বরদী)।]  \r\n","status":true,"publishDate":{"$date":{"$numberLong":"1214330400000"}},"createdAt":{"$date":{"$numberLong":"1750325564565"}},"__v":{"$numberInt":"0"}}
{"_id":{"$oid":"6853d966feffa705aaa54d45"},"image":"image-1750325606620.webp","title":"সিদ্ধান্তহীনতা: ফেরত যাচ্ছে পুলিশের ১১২ কোটি টাকা","description":"র‌্যাপিড অ্যাকশন ব্যাটালিয়ন—র‌্যাবের আধুনিকায়নের জন্য একটি হেলিকপ্টার কেনার সিদ্ধান্ত হয়েছিল চার বছর আগে। দুই বছর ধরে হেলিকপ্টারের জন্য অর্থ বরাদ্দ দেওয়া হচ্ছে। কিন্তু হেলিকপ্টার আর কেনা হয় না। এবারও হেলিকপ্টারের জন্য বরাদ্দ দেওয়া ২৫ কোটি টাকা শেষ পর্যন্ত ফেরত দেওয়া হচ্ছে। \r\nএকইভাবে ফেরত যাচ্ছে পুলিশ বাহিনীর যানবাহন ও বেতারযন্ত্র কেনা, ফরেনসিক ল্যাবরেটরি তৈরিসহ নানা খাতের জন্য বরাদ্দ দেওয়া অর্থ। সময়মতো খরচ করতে না পেরে ২০০৭-০৮ অর্থবছরে বরাদ্দ দেওয়া ১১২ কোটি ৭৬ লাখ ৯৬ হাজার টাকা ফেরত দেওয়া হচ্ছে।\r\nপুলিশ সদর দপ্তরের সূত্র জানায়, পুলিশ বাহিনীর কেনাকাটাসহ বড় ধরনের খরচের ব্যাপারে এ বছর স্বরাষ্ট্র মন্ত্রণালয় কার্যত কোনো সিদ্ধান্ত দিতে পারেনি। কেনাকাটার ক্ষেত্রে দেখা গেছে, একটি জিনিসের জন্য বারবার দরপত্র আহ্বান করা হয়েছে। মন্ত্রণালয়ের সিদ্ধান্তহীনতার কারণে বরাদ্দ করা অর্থ আর খরচ করা সম্ভব হয়নি। ফেরত দেওয়া বেশির ভাগ অর্থ উন্নয়ন খাতের বলে সূত্র জানায়।\r\nপুলিশের আইজি নূর মোহাম্মদ  প্রথম আলো কে বলেন, ‘আগের সব বছরে খরচ করতে না পারা অর্থ ফেরত দেওয়া হলেও এবার ফেরতের পরিমাণ অনেক বেশি।’ তিনি বলেন, ‘আমরা শেষ সময় পর্যন্ত চেষ্টা করেছি, কিন্তু মন্ত্রণালয়ের সিদ্ধান্ত না পাওয়ার কারণে আর কাজ এগোয়নি।’\r\nতবে একাধিক সূত্র জানায়, বিগত রাজনৈতিক সরকারের আমলে পুলিশ বাহিনীতে সব ধরনের কেনাকাটা ও উন্নয়নকাজ নিয়ে নানা ধরনের দুর্নীতির অভিযোগ ওঠে। এসব কারণে মন্ত্রণালয়ের কর্মকর্তাদের ভেতরে আতঙ্ক বিরাজ করছে। এসব আতঙ্কের কারণে কেনাকাটা নিয়ে কেউ আর সিদ্ধান্ত দিচ্ছেন না। এতে করে সবকিছুই পিছিয়ে যাচ্ছে বলে পুলিশ কর্মকর্তারা জানিয়েছেন। \r\nপুলিশের বাজেটের অর্থ ফেরত (সমর্পণ) দেওয়া নিয়ে গতকাল রোববার পুলিশ সদর দপ্তরে পদস্থ কর্মকর্তারা বৈঠক করেন। বৈঠকে পুলিশের আইজি বরাদ্দ করা অর্থ খরচ করতে না পারার ব্যাপারে ক্ষোভ প্রকাশ করেন। তিনি এ জন্য পুলিশ কর্মকর্তাদের অদক্ষতাকেও দায়ী করেন বলে বৈঠকে উপস্থিত কর্মকর্তারা জানান। \r\nপুলিশ সূত্র জানায়, বাংলাদেশ পুলিশ অধিদপ্তরের নামে ২০০৭-০৮ অর্থবছরে দুই হাজার ৩৬৪ কোটি টাকা বরাদ্দ দেওয়া হয়েছিল। এর মধ্যে উন্নয়ন খাতে বরাদ্দ ছিল ১১৯ কোটি টাকা। রাজস্ব খাতের বরাদ্দ স্বাভাবিক নিয়মে খরচ হলেও উন্নয়ন খাতের অর্থ আর খরচ করা হয়নি। এর মধ্যে আলোচিত খাত হলো হেলিকপ্টার ও বেতার সরঞ্জাম কেনা।\r\n জানা গেছে, র‌্যাবের জন্য একটি হেলিকপ্টার কেনার জন্য আগের বছরের মতো ২০০৭-০৮ অর্থবছরেও ২৫ কোটি টাকা বরাদ্দ দেওয়া হয়েছিল। একইভাবে র‌্যাবের বেতারযন্ত্র কেনার জন্য বরাদ্দ দেওয়া হয়েছিল ১৭ কোটি টাকা। এ দুই খাতের টাকা ফেরত যাচ্ছে। র‌্যাবের অতিরিক্ত মহাপরিচালক কর্নেল গুলজার উদ্দিন আহমেদ  প্রথম আলো কে বলেন, র‌্যাবের অত্যাধুনিক বেতারযন্ত্র (টেট্রা সিস্টেম) কেনার জন্য পরপর দুবার দরপত্র আহ্বান করা হয়। সর্বনিম্ন দরদাতা চিহ্নিত করে কাগজপত্র মন্ত্রণালয়ে পাঠানো হয়েছিল। কিন্তু মন্ত্রণালয় সে দরপত্র বাতিল করে আবার দরপত্র আহ্বান করতে বলেছে। হেলিকপ্টারের ব্যাপারে তিনি বলেন, হেলিকপ্টার কেনার অনুমতি চাইলেই প্রাক্কলিত ব্যয় জানতে চায় মন্ত্রণালয়। আবার হেলিকপ্টারের দাম জানতে চাইলে তার পুরো বিবরণ তুলে দিতে হয় নির্মাতা কোম্পানির হাতে। এভাবে করলে দরপত্র আহ্বানের আগেই দাম ফাঁস হয়ে যাবে। এ জটিলতায় হেলিকপ্টার কেনা পিছিয়ে যাচ্ছে বলে তিনি জানান। উল্লেখ্য, র‌্যাব ইতিমধ্যে হেলিকপ্টার নিয়ে অভিযান ও অন্যান্য কাজ করার জন্য এয়ার শাখা গঠন করেছে। দুই বছর ধরে সে শাখার কর্মকর্তারা একটি হেলিকপ্টারের জন্য অপেক্ষা করছেন।\r\nএকইভাবে ঢাকা মহানগর পুলিশের বেতার যোগাযোগের জন্য বরাদ্দ, পুলিশের মাইক্রোওয়েভের জন্য বরাদ্দ এবং সারা দেশে পুলিশ বাহিনীর আধুনিক বেতার সরঞ্জামের জন্য বরাদ্দ দেওয়া অর্থ আর খরচ করা সম্ভব হয়নি। ঢাকা মহানগর পুলিশের বেতার যোগাযোগের টাওয়ার নির্মাণের জন্য মহানগর পুলিশ কমিশনার নাইম আহমেদ স্বরাষ্ট্রসচিব ও অর্থসচিবের সঙ্গে সাক্ষাৎ করে কাজটি দ্রুত করার অনুরোধ করেছেন। পুলিশ কমিশনার বলেন, জটিলতার কারণে চলতি অর্থবছরে কাজটি না হলেও নতুন বছরে শেষ করা যাবে।\r\nপুলিশ সদর দপ্তরের অর্থ শাখা সূত্রে জানা গেছে, ২০০৭-০৮ অর্থবছরে বরাদ্দ দেওয়া অর্থের মধ্যে পুলিশের খোরাকির টাকা থেকে এক কোটি ৭১ লাখ, টেলিকম শাখা থেকে ২০ কোটি ৮৯ লাখ টাকা, জ্বালানি খাতের নয় কোটি ৬৫ লাখ, প্রশিক্ষণ খাতের এক কোটি ৫৩ লাখ, সাধারণ যন্ত্রপাতি খাতের দুই কোটি ৫৩ লাখ, র‌্যাবের জমি ক্রয় খাতের তিন কোটি ৫৯ লাখ টাকা ফেরত উল্লেখযোগ্য। এ ছাড়া থানার আনুষঙ্গিক খাতে বরাদ্দ খরচ করতে না পেরে দুই কোটি ২৬ লাখ ও পুলিশ হাসপাতালের রোগী কম থাকায় রোগীর খাবারের জন্য বরাদ্দ দেওয়া ৫১ লাখ টাকা ফেরত যাচ্ছে। আজ ২০০৭-০৮ অর্থবছরের শেষ দিনে এ টাকা ফেরত দেওয়া হচ্ছে বলে জানা গেছে। \r\nপুলিশের আইজি এ প্রসঙ্গে বলেন, একটি ফরেনসিক ল্যাবরেটরির জন্য টাকা নিয়েও খরচ করা যায়নি। তিনি বলেন, ৭৫ হাজার টাকার বেশি খরচ করতে গেলেই মন্ত্রণালয়ের অনুমতি লাগে। মন্ত্রণালয়ের অনুমতি না পাওয়ায় হাইওয়ে পুলিশের গাড়ি নয় মাস ধরে মেরামত করা যায়নি। \r\n","status":true,"publishDate":{"$date":{"$numberLong":"1214762400000"}},"createdAt":{"$date":{"$numberLong":"1750325606634"}},"__v":{"$numberInt":"0"}}
{"_id":{"$oid":"6853d997feffa705aaa54d49"},"image":"image-1750325655827.webp","title":"আবাসন প্রকল্পে থানা বা ফাঁড়ি করতে জমি চায় পুলিশ","description":" রাজধানীর বসুন্ধরা আবাসিক এলাকায় মানুষের বসবাস পুরোপুরি শুরু হলে সেখানে লোকসংখ্যা দাঁড়াবে ১৫ লাখ। সরকারি হিসাবে শুধু বসুন্ধরাতেই আইনশৃঙ্খলা রক্ষার জন্য দরকার হবে সাতটি থানা, সাতটি ফাঁড়ি ও একটি উপকমিশনারের কার্যালয়। অথচ এখন সেখানে একটি থানা করার মতোও পর্যাপ্ত জায়গা নেই।\r\nপুলিশ কর্মকর্তারা জানান, বসুন্ধরার মতো আটটি সরকারি ও ৩৩টি বেসরকারি আবাসিক এলাকায় একই অবস্থা। রাজধানীর চারপাশে আবাসনের জন্য নতুন নতুন প্রকল্প নেওয়া হলেও সেখানে পুলিশ বাহিনীর স্থাপনা করার মতো জায়গা থাকছে না। এতে করে ভবিষ্যতে আইনশৃঙ্খলা রক্ষা করা কঠিন হবে বলে পুলিশের সংশ্লিষ্ট কর্মকর্তারা মনে করেন।\r\nপুলিশের মহাপরিদর্শক (আইজিপি) নূর মোহাম্মদ  প্রথম আলো কে বলেন, এখন থেকেই এসব ব্যাপারে পরিকল্পনা নিতে হবে। ভবিষ্যৎ পরিকল্পনা নিয়ে তাঁরা রিহ্যাব ও হাউজিং কোম্পানিগুলোর সঙ্গে বৈঠকও করেছেন। ওই সব প্রতিষ্ঠান পুলিশের স্থাপনার ব্যাপারে রাজি হয়েছে। তবে এসব করতে হলে আবাসন প্রকল্প বাস্তবায়নের আগে পুলিশের অনাপত্তি দেওয়ার বিষয়টি নিয়ে বাধ্যবাধকতা না থাকলে এ ধরনের প্রস্তাব বাস্তবায়ন করা কঠিন হবে। এ ব্যাপারে মন্ত্রণালয়ে প্রস্তাব পাঠানো হবে বলেও তিনি জানান।\r\nরিহ্যাবের সভাপতি প্রকৌশলী তানভীরুল হক প্রবাল  প্রথম আলো কে বলেন, পুলিশ বাহিনীর সঙ্গে তাঁদের এ নিয়ে বৈঠক হয়েছে। সব প্রকল্পের ভেতরে চাহিদামতো পুলিশি স্থাপনার জন্য জায়গা রাখা উচিত বলে তিনি মনে করেন।\r\nপুলিশ সদর দপ্তরের সূত্র জানায়, রাজধানীতে নতুন আটটি থানা করতে গিয়ে পুলিশ বাহিনীকে সমস্যায় পড়তে হয়। দেখা যায়, শুধু বাড়ি না পাওয়ার কারণে সব ধরনের প্রস্ত্ততি সত্বেও থানার কাজ শুরু করা যাচ্ছে না।\r\nঢাকা মহানগর পুলিশের কমিশনার নাইম আহমেদ জানান, নতুন আটটি থানার জন্য তাঁরা বাড়ি খুঁজে পাচ্ছেন না। থানার জন্য কেউ বাড়ি ভাড়া দিতেও চায় না। থানা করার মতো সরকারি বাড়িও নেই। বাড়ি না পাওয়ায় নতুন আটটি থানার কাজ পিছিয়ে গেছে।\r\nপুলিশ কর্মকর্তারা জানান, মহানগর পুলিশের অভিজ্ঞতার বিষয়টি নিয়ে পুলিশ কর্মকর্তারা বৈঠক করেন। ওই বৈঠকে বলা হয়, সরকারের সিদ্ধান্ত অনুযায়ী প্রতি আড়াই থেকে তিন লাখ লোকের জন্য একটি করে থানার প্রয়োজন। সেই হিসাবে দেখা যায়, আবাসন এলাকার দৈর্ঘ্য ৫০০ একরের বেশি হলেই সেই এলাকায় একটি করে থানার প্রয়োজন পড়বে। তাঁরা জানান, ‘বেসরকারি আবাসন প্রকল্প বিধিমালা ২০০৪’ এর ধারা ১১(ঠ) (তফসিল-২) অনুসারে ‘আবাসন প্রকল্প অনুমোদনের ক্ষেত্রে পুলিশ বিভাগের জন্য জমি সংরক্ষণের বিষয়টি উল্লেখ থাকতে হবে।’ কিন্তু বাস্তবে কোনো প্রকল্পে এ ধরনের জমি নেই।\r\nপুলিশ সদর দপ্তরের কর্মকর্তারা ৩৩টি বেসরকারি ও আটটি সরকারি প্রকল্পের কথা উল্লেখ করে জানান, সরকার বিভিন্ন সময় গুলশান, বারিধারা, বনানী ও নিকুঞ্জে একটি করে   এবং উত্তরায় তিনটি পৃথক প্রকল্প বাস্তবায়ন করেছে। এ ছাড়া পূর্বাচল প্রকল্প বাস্তবায়নের পথে রয়েছে। এসব প্রকল্পের মধ্যে গুলশান, বারিধারা ও উত্তরা-১ প্রকল্প ছাড়া অন্য প্রকল্পে থানার জন্য কোনো জমি বরাদ্দ রাখা হয়নি। বাড্ডা প্রকল্পের জায়গায় বাড্ডা থানা হয়েছে, গুলশান থানা এখনো বরাদ্দ করা জমি বুঝে পায়নি। উত্তরা-২ ও উত্তরা-৩ প্রকল্পে থানার জন্য কোনো জায়গা নেই বলে জানা গেছে।\r\nবৈঠকে অংশ নেওয়া একজন পুলিশ কর্মকর্তা  প্রথম আলো কে বলেন, প্রকল্প এলাকার কেউ পুলিশের জন্য জমি বরাদ্দ না করলে পুলিশের কিছুই করার নেই। এ জন্য প্রকল্প অনুমোদনের আগে পুলিশের অনাপত্তির বিষয়টি নিশ্চিত করতে হবে। এ ব্যাপারে তাঁরা মন্ত্রণালয়ে প্রস্তাব পাঠাবেন বলে জানান। পুলিশ কর্মকর্তারা জানান, ২০০৪ সালের পর যেসব প্রকল্প হয়েছে, সেসব প্রকল্পে পুলিশের জন্য জমি সংরক্ষণ করতে হবে।\r\nবৈঠকে অংশ নেওয়া লতিফ রিয়েল এস্টেটের উপব্যবস্থাপনা পরিচালক ও রিহ্যাবের সাংগঠনিক সম্পাদক মো. আক্তার বিশ্বাস  প্রথম আলো কে বলেন, পুলিশের জন্য জমি বরাদ্দ তাঁরা দিতে চান। কিন্তু তার আগে প্রকল্পের অনুমোদনের বিষয়টি যাতে দ্রুত হয়, তা নিশ্চিত করতে হবে। বছরের পর বছর পড়ে থাকার পরও তাঁরা প্রকল্পের অনুমোদন পান না বলে অভিযোগ করেন। তিনি বলেন, এখন পুলিশকে এমনভাবে চিন্তা করতে হবে, যাতে কম জায়গায় তাদের ভালো স্থাপনা হতে পারে। \r\n","status":true,"publishDate":{"$date":{"$numberLong":"1216404000000"}},"createdAt":{"$date":{"$numberLong":"1750325655842"}},"__v":{"$numberInt":"0"}}
{"_id":{"$oid":"6853d9cafeffa705aaa54d4d"},"image":"image-1750325706352.webp","title":"টাস্কফোর্সের তদন্তে দায়ী ৫০ বঙ্গবন্ধু মেডিকেলে দুর্নীতি-অনিয়ম ","description":"বঙ্গবন্ধু শেখ মুজিব মেডিকেল বিশ্ববিদ্যালয়ের (বিএসএমএমইউ) বিভিন্ন বিভাগে যন্ত্রপাতি, ওষুধ ও সরঞ্জাম কেনাকাটার নামে কোটি কোটি টাকা লুটপাট হয়েছে। বিশ্ববিদ্যালয়ের সাবেক উপাচার্য, ক্রয় কমিটির সদস্য এবং সংশ্লিষ্ট পদস্থ কর্তা-ব্যক্তিরা এই অনিয়ম ও দুর্নীতির সঙ্গে জড়িত ছিলেন বলে গুরুতর অপরাধ দমনসংক্রান্ত জাতীয় সমন্বয় কমিটির (টাস্কফোর্স) অনুসন্ধানে এর প্রমাণ মিলেছে। এর আগে বিশ্ববিদ্যালয়ের নিজস্ব তদন্তেও একই ধরনের দুর্নীতির তথ্য পাওয়া গিয়েছিল।\r\nটাস্কফোর্স সূত্র জানায়, বিশ্ববিদ্যালয়ের যন্ত্রপাতি কেনাকাটার সময় সাবেক উপাচার্যসহ একাধিক ব্যক্তি নগদ অর্থ ঘুষ নিয়েছেন। এসব ঘুষের টাকা ভাগাভাগির পর তাঁদের ব্যাংক হিসাবে জমা হয়েছে বলে প্রমাণ মিলেছে। এসব দুর্নীতির সঙ্গে সাবেক উপাচার্য, রেজিস্ট্রার, ডেপুটি রেজিস্ট্রার, একাধিক বিভাগীয় প্রধান, চিকিৎসক-কর্মচারীসহ কমপক্ষে ৫০ জন জড়িত। এঁদের আসামি করে ১৫টি মামলা দায়ের করা হতে পারে বলে টাস্কফোর্স সূত্র জানিয়েছে।\r\nএ ব্যাপারে জানতে চাইলে দুর্নীতি দমন কমিশন—দুদকের মহাপরিচালক কর্নেল হানিফ ইকবাল  প্রথম আলো কে বলেন, দুদক এখনো আর্থিক অনিয়ম ও দুর্নীতির অভিযোগের বিষয়ে অনুসন্ধান করছে। তবে কোনো সুনির্দিষ্ট ব্যক্তিবর্গকে অভিযুক্ত হিসেবে এখনো চিহ্নিত করা হয়নি।\r\nবঙ্গবন্ধু মেডিকেল বিশ্ববিদ্যালয়ের বিভিন্ন কেনাকাটার দুর্নীতি নিয়ে পত্রপত্রিকায় খবর প্রকাশিত হওয়ার পর প্রধান উপদেষ্টার কার্যালয়ের নির্দেশে বিশ্ববিদ্যালয় কতৃ‌র্পক্ষ অধ্যাপক নজরুল ইসলামকে প্রধান করে একটি তদন্ত কমিটি গঠন করে। দুদক আলাদাভাবে এখনো তদন্ত অব্যাহত রেখেছে।\r\nঅধ্যাপক নজরুল কমিটি ও টাস্কফোর্সের তদন্তে দেখা যায়, বিগত বিএনপি নেতৃত্বাধীন চারদলীয় জোট সরকারের আমলে বিশ্ববিদ্যালয়ের ১৩টি কেনাকাটার ক্ষেত্রে ব্যাপক অনিয়ম ও দুর্নীতি হয়েছে। দেখা গেছে, বেশির ভাগ ক্ষেত্রে দরপত্র আহ্বান না করে কাজ দেওয়া হয়েছে, প্রতিটি কেনাকাটা হয়েছে বেশি দামে। প্রয়োজন না থাকলেও জিনিসপত্র কেনা হয়েছে, যার অনেকগুলো আবার হয় ত্রুটিযুক্ত, নয়তো অকেজো। একইভাবে অনিয়ম ও দুর্নীতির আশ্রয় নিয়ে ওষুধ ও অন্যান্য সরঞ্জাম কেনা হয়েছে। এসব অনিয়ম ও দুর্নীতির সঙ্গে সাবেক উপাচার্য প্রয়াত অধ্যাপক এম এ হাদীসহ বেশ কয়েকজন অধ্যাপক ও উচ্চপদস্থ কর্মকর্তা জড়িত ছিলেন বলে তদন্ত প্রতিবেদনে উল্লেখ করা হয়েছে।\r\nতদন্ত প্রতিবেদনে নাম আছে এমন একাধিক অধ্যাপক এবং পদস্থ কর্মকর্তা কোনোরকম অনিয়মের সঙ্গে জড়িত থাকার কথা অস্বীকার করেছেন। এঁদের একজন  প্রথম আলো কে বলেন, তিনি শুধু কাগজপত্র সই করেছেন, দুর্নীতি বা অনিয়ম সম্পর্কে কিছুই জানেন না। তাঁর মতে, সব কার্যাদেশ দিয়েছেন উপাচার্য। কী অনিয়ম হয়েছে, তা তাঁর পক্ষে জানা সম্ভব নয়।\r\nদুটি অনুসন্ধানেই দেখা যায়, বিএসএমএমইউ কতৃ‌র্পক্ষ ২০০৬ সালের মার্চে এনজিওগ্রামের জন্য ‘ক্যাথে ল্যাব’ (যন্ত্রপাতি ও সরঞ্জাম) কেনে সাত কোটি ৫২ লাখ ৮০ হাজার টাকায়। এটি কেনা হয় স্পেসিফিকেশন (সুনির্দিষ্টকরণ) এবং কারিগরি মূল্যায়ন কমিটির মতামত উপেক্ষা করে। জানা যায়, দরপত্র চাওয়ার পর মাত্র দুটি প্রতিষ্ঠান দরপত্র জমা দেয়। এর মধ্যে মেডিটেক নামের একটি প্রতিষ্ঠানের প্রয়োজনীয় কাগজপত্র না থাকায় দরপত্র বাতিল করা হয়। নিয়ম অনুযায়ী দ্বিতীয়বার দরপত্র চাওয়ার কথা, কিন্তু তা না করে একটি মাত্র কোম্পানিকে কার্যাদেশ দেওয়া হয়। এমনকি এসব যন্ত্রপাতির জন্য কারিগরি মূল্যায়ন কমিটি সাত বছরের ওয়ারেন্টি (নির্দিষ্ট মেয়াদের মধ্যে বিনামূল্যে মেরামতের শর্ত) নেওয়ার সুপারিশ করে। কিন্তু সাবেক উপাচার্য তা কমিয়ে তিন বছর করে সরবরাহ আদেশ দেন। বাজারদর যাচাই করে জানা যায়, এ যন্ত্রটি তিন কোটি টাকা বেশি দামে কেনা হয়। এ ছাড়া বাড়তি ব্যবহারের জন্য ওয়ারেন্টির খরচসহ মোট ক্ষতির পরিমাণ দাঁড়ায় চার কোটি ২০ লাখ টাকা। বিএসএমএমইউর নিয়ম অনুযায়ী, উপাচার্য সর্বোচ্চ ৫০ লাখ টাকার প্রশাসনিক ও আর্থিক মঞ্জুরি দিতে পারেন। কিন্তু এ যন্ত্রটি কেনার জন্য তিনি সাত কোটি ৫২ লাখ ৮০ হাজার টাকার মঞ্জুরি দেন বিশ্ববিদ্যালয়ের সিন্ডিকেট ও কেন্দ্রীয় ক্রয় কমিটির মতামত ছাড়াই।\r\nঅনুসন্ধানকারী সূত্রে জানা গেছে, ‘ক্যাথে ল্যাব’ কেনার জন্য সাবেক উপাচার্য অধ্যাপক এম এ হাদী ও রেজিস্ট্রারের কার্যালয়ের একজন কর্তাব্যক্তি নগদ টাকা ঘুষ নেন। এ ঘুষের টাকার মধ্যে উপাচার্যের ব্যাংক হিসাবে ৩৫ লাখ টাকা জমা হয়। ক্রয় কমিটির সভাপতিও ঘুষের টাকা পান বলে প্রতিবেদনে বলা হয়।\r\nরেজিস্ট্রারের কার্যালয়ের ওই কর্তাব্যক্তি বলেন, তাঁর বিরুদ্ধে আনা এসব অভিযোগ কেউ প্রমাণ করতে পারবে না। ক্রয় কমিটির সভাপতিও অভিযোগ অস্বীকার করে বলেন, ‘দুর্নীতি হয়েছে কি না জানি না, তবে পদ্ধতিগত ত্রুটি থাকতে পারে।’ \r\nএকই ধরনের দুর্নীতি হয়েছে হার্টলাং মেশিন কেনার ক্ষেত্রে। কোনো ধরনের দরপত্র ও কারিগরি কমিটির মতামত ছাড়াই ২০০৪ সালে এক কোটি ২৭ লাখ টাকায় এ যন্ত্রটি কেনা হয়। এটি কিনতে মাত্র পাঁচ লাইনের একটি স্পেসিফিকেশন (সুনির্দিষ্টকরণ) দেওয়া হয়। এটি কিনতে ৮০ লাখ টাকা অতিরিক্ত ব্যয় করা হয়। জানা যায়, এতে ৩০ লাখ টাকা ঘুষ নেন সাবেক উপাচার্য ও দুইজন প্রশাসনিক কর্মকর্তা। এ টাকাও তাঁদের ব্যাংক হিসাবে জমা হওয়ার প্রমাণ পাওয়া গেছে বলে জানা গেছে।\r\nতদন্ত প্রতিবেদনে বলা হয়,   ২০০২-২০০৩ অর্থবছরে বিশ্ববিদ্যালয় কতৃ‌র্পক্ষ সেফট্রিএক্সন ইনজেকশন কেনে। এ ওষুধ কেনার জন্য ঘুষ নেওয়া হয়। আগে সরকারি ওষুধ উৎপাদনকারী প্রতিষ্ঠান থেকে এই ওষুধটি কেনা হতো। ওই পদ্ধতি বাদ দিয়ে উপাচার্য সরাসরি ‘কার্যাদেশ দেওয়া হোক’ বলে চিঠি দিয়ে বিপুল পরিমাণ এই ওষুধ বেসরকারি প্রতিষ্ঠান থেকে কিনতে বাধ্য করেন। এতে ৩১ লাখ টাকার ক্ষতি হয়।\r\nএকইভাবে ৮৩ লাখ টাকা দিয়ে কেনা হয় ইকোকার্ডিওগ্রাম মেশিন। এ যন্ত্রটি কেনার জন্য কোনো দরপত্র চাওয়া হয়নি। কারিগরি মূল্যায়ন তো দূরের কথা, সংশ্লিষ্ট বিভাগ থেকে এ যন্ত্রটি কেনার জন্য কোনো চাহিদাপত্র পর্যন্ত দেওয়া হয়নি।\r\nএসব অনিয়মের ব্যাপারে জানতে চাইলে একজন বিভাগীয় প্রধান বলেন, ‘আমরা যা করেছি, নিয়ম মেনেই করেছি। আমি নিজে কোনো অনিয়ম করিনি।’\r\nজানা যায়, বিশ্ববিদ্যালয়ের নেফ্রোলজি বিভাগের প্রধান অধ্যাপক হারুন-অর-রশিদ ডায়ালাইসিসের জন্য ব্যবহৃত একটি পানি শোধন যন্ত্র (ওয়াটার ট্রিটমেন্ট প্লান্ট) মেরামত করার জন্য চার লাখ টাকার মঞ্জুরি চান। সহ-উপাচার্য স্বতঃপ্রণোদিত হয়ে মেরামতের বদলে সাড়ে ১২ লাখ টাকা দিয়ে নতুন যন্ত্র কেনার উদ্যোগ নেন। তৎকালীন উপাচার্য তা অনুমোদন করেন। \r\nএনেসথেসিওলজি বিভাগে ৪৫ লাখ টাকা মূল্যের ছয়টি নতুন ভেন্টিলেটর কেনা হয় এক কোটি ২০ লাখ টাকা দিয়ে। এই কেনায় ক্ষতি হয় ৭৫ লাখ টাকা। ২০০৭ সালে দেখা যায়, এসব ভেন্টিলেটরের কোনো প্রয়োজনই ছিল না।\r\nক্রয়নীতি অনুসরণ না করেই ইউরোলজি বিভাগের জন্য ২০০৫ সালে লিথোট্রস্পি যন্ত্র কেনা হয় চার কোটি ৯৯ লাখ টাকায়। এতে এক কোটি ৭৯ লাখ ৩৫ হাজার টাকার ক্ষতি হয়েছে বলে তদন্তে উল্লেখ করা হয়েছে। এ ক্ষেত্রে উপাচার্য ও রেজিস্ট্রারের কার্যালয়ের একজন কর্তাব্যক্তিঘুষ নিয়েছেন। এ ঘুষের টাকা তাঁদের হিসাবে জমা হয়েছে বলে প্রমাণ পাওয়া যায়।\r\nরেজিস্ট্রারের কার্যালয়ের ওই কর্তাব্যক্তি সব ধরনের অভিযোগ অস্বীকার করে বলেন, ‘আমি কমিটির সদস্য ছিলাম মাত্র, আমাকে কেন কোনো কোম্পানি ঘুষ দেবে? আমার ব্যাংকের হিসাবে টাকা লেনদেনের কোনো প্রমাণ কেউ দিতে পারবে না।’ তাঁর সুনাম ক্ষুণ²² করার জন্য একটি মহল এসব করছে বলে তিনি মন্তব্য করেন।\r\nএকই সময় পাঁচটি হেমোডায়ালাইসিস যন্ত্র কেনা হয়। পাঁচটি যন্ত্রের মধ্যে দুটি ছিল অকেজো। এতে বিশ্ববিদ্যালয়ের ক্ষতি হয়েছে ১৮ লাখ ৩৬ হাজার টাকা। একইভাবে হৃদরোগীদের অপারেশন থিয়েটারের জন্য ২১ লাখ টাকা দিয়ে একটি যন্ত্র কেনা হয়। পরে দেখা যায়, এটির কোনো ব্যবহারই নেই। উৎকোচ নিয়ে বেশি দামে যন্ত্রটি কেনা হয়েছে। এ রকম চার কোটি ৪৫ লাখ টাকার যন্ত্রপাতি কেনার ক্ষেত্রে লুটপাটের অনুসন্ধান এখনো শেষ হয়নি।\r\nটাস্কফোর্স সূত্র জানায়, তদন্ত শেষ হয়েছে এবং দুর্নীতি অনিয়মের সঙ্গে জড়িতদের চিহ্নিত করা গেছে। এতে বিশ্ববিদ্যালয়ের উপাচার্যসহ ৫০ জনকে আসামি করা হচ্ছে। শিগগিরই এসব অভিযোগে মামলা দায়ের করা হবে বলে জানা গেছে।\r\nবিশ্ববিদ্যালয়ের উপাচার্য অধ্যাপক এম এ তাহির এসব অভিযোগ ও মামলা সম্পর্কে  প্রথম আলো কে বলেন, ‘বিশ্ববিদ্যালয়ের বহু অনিয়মের কাগজপত্র আইন প্রয়োগকারী সংস্থাকে দেওয়া হয়েছে। তারা এ নিয়ে কাজ করছে। এখন তদন্তকারী সংস্থার লোকজন তাঁদের মতো করে তদন্তের পর আইন অনুযায়ী ব্যবস্থা নিতে পারে। এতে আমাদের কিছুই বলার নেই।’\r\n","status":true,"publishDate":{"$date":{"$numberLong":"1217268000000"}},"createdAt":{"$date":{"$numberLong":"1750325706418"}},"__v":{"$numberInt":"0"}}
{"_id":{"$oid":"6853d9f5feffa705aaa54d51"},"image":"image-1750325749092.webp","title":"নিম্নমানের সিলিন্ডারের কারণেই যানবাহনে বিস্ফোরণ ঘটছে","description":" যানবাহন সিএনজিতে রূপান্তরে ব্যবহার করা হচ্ছে নিম্নমানের গ্যাস সিলিন্ডার ও খুচরা যন্ত্রাংশ। অনেক ক্ষেত্রে রূপান্তরও হচ্ছে ত্রুটিপূর্ণ। আর এসব কারণেই গ্যাস ভরার সময় বা আগুনের কারণে সিলিন্ডারে বিস্ফোরণ ঘটছে।\r\nমিরপুর সড়কে গত সোমবার ছাত্রদল কর্মীদের জ্বালিয়ে দেওয়া গাড়িটির গ্যাস সিলিন্ডারটি ছিল নিম্নমানের। বিস্ফোরিত গাড়িটি পর্যবেক্ষণের পর এ অভিমত দিয়েছেন বিস্ফোরক অধিদপ্তর, রূপান্তরিত প্রাকৃতিক গ্যাস কোম্পানি লিমিটেড (আরপিজিসিএল) ও সিএনজি ফিলিং স্টেশন অ্যান্ড কনভারশন ওয়ার্কশপ ওনার্স অ্যাসোসিয়েশনের প্রতিনিধিরা। \r\nএর আগে গত আট মাসে ছয়টি বড় ধরনের গ্যাস সিলিন্ডার বিস্ফোরণে পাঁচজন নিহত ও ১৫ জন আহত হয়েছে। \r\nরূপান্তরিত প্রাকৃতিক গ্যাস কোম্পানি লিমিটেড আরপিজিসিএলের পরিচালক প্রকৌশলী শফিউল আজম জানান, সাধারণ মানুষের ধারণা, সিএনজিচালিত গাড়িতে আগুন ধরলেই সিলিন্ডার বিস্ফোরণের ঘটনা ঘটবে। কিন্তু সেটা একেবারেই হতে পারে না। দুনিয়ার কোথাও এ ধরনের বিস্ফোরণের নজির নেই। তিনি বলেন, সিএনজিচালিত গাড়িতে আগুন লাগলে গ্যাসের কারণে সে আগুনের শিখা বেশি হতে পারে, কিন্তু সিলিন্ডারটি কোনোভাবেই বিস্ফোরিত হবে না। সিলিন্ডার বাজারজাত করার আগে এসব পরীক্ষা করেই ছাড়পত্র দেওয়ার নিয়ম।\r\nগত সোমবার রাজধানীর মিরপুর রোডে ঢাকা কলেজের ছাত্রদলের নেতা-কর্মীরা তারেক রহমান আহত হওয়ার খবর শুনে একটি মাইক্রোবাসে পেট্রল ঢেলে আগুন ধরিয়ে দেয়। আগুন লাগার কিছুক্ষণ পরই গাড়িটিতে বিস্ফোরণ ঘটে। এতে গ্যাসের সিলিন্ডারের টুকরো লেগে ব্যবসায়ী জাহাঙ্গীর আলম নিহত হন। অল্পের জন্য বেঁচে যান আরেকজন।\r\nবিস্ফোরিত গাড়িটির মালিক ব্যবসায়ী জসিম উদ্দিন সাগর  প্রথম আলো কে বলেন, ওই দিন দুপুরে গাড়িতে আগুন দেওয়ার পরপরই গাড়ির চালক নূর ইসলাম তাঁকে ফোনে জানান। পান্থপথ থেকে তিনি পায়ে হেঁটে ল্যাবএইড হাসপাতালের কাছে পৌঁছানোর পর বিস্ফোরণের শব্দ পান। তিনি তখনো বুঝতে পারছিলেন না, বিস্ফোরণ কেন হচ্ছে। জসিম উদ্দিন জানান, আড়াই বছর আগে তিনি মণিপুরিপাড়ার এফসিলন এক্সিমকো নামের রূপান্তর কারখানা থেকে গাড়িটি সিএনজিতে রূপান্তরিত করেন। গতকাল গ্যাস ভর্তি করেই তাঁর চালক গাড়িটি নিয়ে নিউমার্কেটের দিকে যাচ্ছিলেন।\r\nআরপিজিসিএলের পরিচালক শফিউল আজম জানান, প্রতিটি সিলিন্ডারের মুখে একটি রেগুলেটর থাকে। আগুন বা অন্য কোনো কারণে সিলিন্ডারের ভেতরে প্রচণ্ড চাপের সৃষ্টি হলে রেগুলেটরের ভাল্ব খুলে গিয়ে গ্যাস নিজ থেকেই বেরিয়ে যাবে। এতে হয়তো আগুন বেশি প্রজ্বলিত হবে কিন্তু বিস্ফোরণ ঘটবে না। আর ভাল্বটি কাজ করলে প্রচণ্ড চাপের কারণে সেটি সিলিন্ডারের মুখ থেকে খুলে ছুটে পড়তে পারে।\r\nসিলিন্ডারের মান নিশ্চিত করার দায়িত্ব কার—জানতে চাইলে শফিউল আজম বলেন, প্রচলিত বিধি অনুসারে সিএনজি স্টেশনের জন্য বিস্ফোরক অধিদপ্তর আর রূপান্তর কারখানা স্থাপনের জন্য আরপিজিসিএল অনুমতি দিয়ে থাকে। আইন অনুযায়ী এসব দেখার দায়িত্ব বিস্ফোরক অধিদপ্তরের। \r\nএ ব্যাপারে জানতে চাইলে বিস্ফোরক অধিদপ্তরের প্রধান বিস্ফোরক পরিদর্শক আবু সাঈদ মোহাম্মদ খুরশিদ আলম বলেন, তিনি শুনেছেন বিস্ফোরণে সিলিন্ডারটি টুকরো টুকরো হয়ে গেছে। সিলিন্ডারের মুখের ভাল্ব কাজ না করায় এ ধরনের বিস্ফোরণের ঘটনা ঘটেছে বলে তিনি মনে করেন। এ ধরনের সিলিন্ডার কী করে আমদানি হলো জানতে চাইলে তিনি বলেন, আইন মেনে ও প্রয়োজনীয় পরীক্ষার সনদ পাওয়ার পরই এসব আমদানির অনুমতি দেওয়া হয়েছে। \r\nবাংলাদেশ সিএনজি ফিলিং স্টেশন অ্যান্ড কনভারশন ওয়ার্কশপ ওনার্স অ্যাসোসিয়েশনের এক প্রতিনিধি জানান, বিস্ফোরণের পরপরই তাঁরা ঘটনাস্থলে গিয়ে বিস্ফোরিত গাড়িটি পরীক্ষা করেন এবং এর মালিকের সঙ্গে কথা বলেন। তাঁরা নিশ্চিত হয়েছেন, যে সিলিন্ডার এতে ব্যবহার করা হচ্ছে সেটি নিম্নমানের। সিলিন্ডারের মুখে ভাল্ব থাকায় আগুন লাগার পর আপনা থেকেই সিলিন্ডারের গ্যাস বের হয়ে যায়, আগুনের শিখা বাড়লেও তাতে বিস্ফোরণের ঘটনা ঘটে না।\r\nজানা যায়, গাড়িটি রূপান্তরের কাজ করেছে এফসিলন এক্সিমকো নামের একটি প্রতিষ্ঠান। এ প্রতিষ্ঠানের এক কর্মকর্তা নিজের নাম প্রকাশ না করার শর্তে জানান, বিস্ফোরিত সিলিন্ডারটি সানজি নামের একটি প্রতিষ্ঠান থেকে তাঁরা কেনেন। সিলিন্ডারটি ম্যাট নামে পরিচিত, এটি ব্রাজিলের তৈরি। একই কোম্পানির আরেকটি সিলিন্ডার কিছুদিন আগে নারায়ণগঞ্জে বিস্ফোরিত হয়েছে বলে তিনি স্বীকার করেন।\r\nম্যাট সিলিন্ডারের আমদানিকারক সানজির দুই কর্মকর্তা জাহিদ হোসেন ও আমজাদ হোসেন জানান, বিস্ফোরক অধিদপ্তর ও আরপিজিসিএলের সনদ পাওয়ার পরই তাঁরা ম্যাট সিলিন্ডার আমদানির পর অনুমোদিত ক্রেতার কাছে বিক্রি করেছেন। তবে তাঁরা স্বীকার করেন, প্রচণ্ড চাপে তাঁদের সিলিন্ডারে বিস্ফোরণ ঘটতেও পারে। এসব সিলিন্ডার উচ্চচাপে টেকে না। \r\nনাম প্রকাশ না করার শর্তে বিস্ফোরক অধিদপ্তরের এক কর্মকর্তা স্বীকার করেন, কিছু অসাধু ব্যক্তি ও প্রতিষ্ঠান নিম্নমানের সিলিন্ডার ও খুচরা যন্ত্রাংশ আমদানি করছে। এতে গাড়িগুলো বিপজ্জনক হয়ে পড়ছে এবং ঘটছে দুর্ঘটনা। আরপিজিসিএল ও বিস্ফোরক অধিদপ্তরের যোগসাজশেই এমন নিম্নমানের সিলিন্ডার আমদানি করা হচ্ছে বলে তিনি অভিযোগ করেন। \r\nরূপান্তরিত প্রাকৃতিক গ্যাস—সিএনজি বিধিমালার ১০৪(১) ধারায় বলা হয়েছে, ‘বিনা লাইসেন্সে কেউ সিএনজি সিলিন্ডারে ভর্তি করলে বা বিধিমালার আওতায় পর্যবেক্ষণ ও পরীক্ষণ না হলে বিধি অনুযায়ী এটা বিস্ফোরক তৈরি বলে গণ্য করা হবে।’ এ ধরনের অপরাধের শাস্তি ২০ বছর পর্যন্ত জেল এবং জরিমানা। আইন অনুযায়ী এসব দেখার দায়িত্ব বিস্ফোরক অধিদপ্তরের। কিন্তু তারা কারও বিরুদ্ধে অভিযোগ দায়ের করেছে, এমন নজির নেই। \r\n","status":true,"publishDate":{"$date":{"$numberLong":"1219860000000"}},"createdAt":{"$date":{"$numberLong":"1750325749107"}},"__v":{"$numberInt":"0"}}
{"_id":{"$oid":"6853da1cfeffa705aaa54d55"},"image":"image-1750325788068.webp","title":"সিলিন্ডার ও যন্ত্রাংশে ত্রুটি ধরতে সিএনজি রূপান্তর কারখানার বিরুদ্ধে অভিযান","description":"যানবাহন সিএনজিতে রূপান্তর প্রক্রিয়াতেই ত্রুটি রয়েছে। এর পাশাপাশি অনেক প্রতিষ্ঠান ব্যবহার করছে নিম্নমানের গ্যাস সিলিন্ডার ও খুচরা যন্ত্রাংশ। এসব কারণেই সিএনজিচালিত যানবাহনের সিলিন্ডার বিস্ফোরণ ঘটছে।\r\nরাজধানীর বিভিন্ন স্থানে পরপর কয়েকটি বিস্ফোরণের ঘটনা তদন্তের পর প্রাথমিকভাবে এর প্রমাণ মিলেছে বলে জানিয়েছেন বিস্ফোরক অধিদপ্তর, রূপান্তরিত প্রাকৃতিক গ্যাস কোম্পানি লিমিটেড (আরপিজিসিএল) ও সিএনজি ফিলিং স্টেশন অ্যান্ড কনভারশন ওয়ার্কশপ ওনার্স অ্যাসোসিয়েশনের প্রতিনিধিরা।\r\nপ্রধান বিস্ফোরক কর্মকর্তা আবু সাঈদ মোহাম্মদ খুরশিদ আলম  প্রথম আলো কে বলেন, যানবাহন সিএনজিতে রূপান্তরের সব যন্ত্রাংশ ঠিক আছে কি না, তা পরীক্ষার পর রূপান্তর কারখানাগুলোর বিরুদ্ধে আইনগত ব্যবস্থা নেওয়া হবে। এ ব্যাপারে ইতিমধ্যেই অভিযান শুরু হয়েছে বলে তিনি জানান। \r\nগত শনিবার বিকেলে রাজধানীর মহাখালী এলাকায় সেতু ভবনের কাছে একটি গাড়ির সিলিন্ডার বিস্ফোরিত হয়। এর কয়েক দিন আগে মিরপুর রোডে একই ধরনের আরেকটি গাড়িতে বিস্ফোরণের ঘটনা ঘটে। এতে দুটি গাড়িই ভস্মীভূত হয়। কিন্তু গতকাল রাজধানীর বনানীতে একটি বহুতল ভবনের ভূগর্ভস্থ তলায় রাখা একটি মাইক্রোবাসে আগুন লাগলেও এর সিএনজি সিলিন্ডার ও অন্যান্য যন্ত্রাংশের কোনো ক্ষতি হয়নি। তবে গ্যাসের কারণে আগুনের শিখা বৃদ্ধি পায়। \r\nএ ব্যাপারে সহকারী বিস্ফোরক পরিদর্শক প্রকৌশলী এ এইচ এম নূরুজ্জামান বলেন, আগুনে পোড়া গাড়িটি তাঁরা দেখেছেন। এতে তাঁরা নিশ্চিত হন, ওই গাড়ির রূপান্তর প্রক্রিয়ায় কোনো ত্রুটি ছিল না। তা ছাড়া সব যন্ত্রাংশও সঠিক ছিল। এ কারণে আগুন লাগার পরও এর সিলিন্ডারের কোনো ক্ষতি হয়নি। পুরো গাড়িটি ভস্মীভূত হলেও সিলিন্ডার ঠিক রয়েছে।\r\nরূপান্তরিত প্রাকৃতিক গ্যাস কোম্পানি লিমিটেডের পরিচালক (প্রশাসন) প্রকৌশলী শফিউল আযম বলেন, প্রতিটি সিলিন্ডারে প্রতি বর্গইঞ্চিতে ছয় হাজার পাউন্ডের চাপ দিয়ে পরীক্ষা করা হয়। এ ছাড়া এর গলনাঙ্ক স্বাভাবিকের চেয়ে আট গুণ বেশি। যে কারণে এগুলো কোনোভাবেই ফাটবে না বা বিস্ফোরিত হবে না।\r\nবিস্ফোরক অধিদপ্তর সূত্র জানায়, বাংলাদেশ ছাড়া পৃথিবীর আর কোনো দেশে সিএনজি সিলিন্ডার বিস্ফোরণের রেকর্ড নেই। প্রতিটি সিলিন্ডারের মুখে একটি করে চাপ হ্রাসকরণ ভাল্ব (প্রেসার রিলিজ ডিভাইস- পিআরডি) লাগানো থাকে। কোনো কারণে সিলিন্ডারের ভেতরে গ্যাসের চাপ বেড়ে গেলে ভাল্বের মুখ খুলে গ্যাস বেরিয়ে যায়। কিন্তু মহাখালী ও মিরপুর রোডে যে দুটি গাড়িতে বিস্ফোরণের ঘটনা ঘটেছে, সেটাতে এ ভাল্ব কাজ করেনি। ত্রুটিপূর্ণ রূপান্তর ও নিম্নমানের এসব যন্ত্রপাতি ব্যবহারের কারণেই সিলিন্ডার বিস্ফোরণের ঘটনা ঘটেছে।\r\nএকের পর এক সিএনজিচালিত যানবাহনের সিলিন্ডারে বিস্ফোরণের পর যানবাহন মালিকদের মধ্যে আতঙ্ক ছড়িয়ে পড়েছে। গত শনিবার মহাখালীর বিস্ফোরণের ঘটনা নিয়ে গত আট মাসে সাতটি বড় ধরনের গ্যাস সিলিন্ডার বিস্ফোরণে ছয়জন নিহত ও ১৬ জন আহত হয়েছে। মহাখালীর আগে গত সোমবার রাজধানীর মিরপুর রোডে একই ধরনের বিস্ফোরণের ঘটনা ঘটেছে। এর আগেও দেশের বিভিন্ন স্থানে এ ধরনের একাধিক ঘটনা ঘটেছে। \r\nআরপিজিসিএল সূত্র জানায়, দেশে বর্তমানে ১১০টি অনুমোদিত রূপান্তর কারখানা আছে। এসব কারখানার বাইরে অবৈধ কারখানায় গাড়ি রূপান্তরের অভিযোগ পেয়ে বিভিন্ন সময়ে অভিযান চালানো হয়। এসব অভিযানে ছয়টি প্রতিষ্ঠান থেকে আটটি অবৈধ সিলিন্ডার জব্দ করে আইনগত ব্যবস্থা নেওয়া হয়। কিন্তু রাজধানী ঢাকা ও নারায়ণগঞ্জের যে তিনটি গাড়ির সিলিন্ডারে বিস্ফোরণের ঘটনা ঘটেছে, তা ছিল বৈধ প্রতিষ্ঠান থেকে রূপান্তর করা। \r\nবিস্ফোরক অধিদপ্তর সূত্র জানায়, রাজধানীর মহাখালীতে গত শনিবার বিকেলে বিস্ফোরিত মাইক্রোবাসের ব্যাপারে এখন পর্যন্ত কোনো তথ্য পাওয়া যায়নি। সিএম ইন্টারন্যাশনাল নামের একটি প্রতিষ্ঠান এ গাড়ির মালিক। গতকাল রোববার গুলশানে ওই প্রতিষ্ঠানের কার্যালয়ে গিয়ে গাড়ির ব্যাপারে কেউ কোনো তথ্য দিতে পারেনি। প্রতিষ্ঠানটির একজন কর্মচারী বলেন, তাঁদের মালিক বর্তমানে বিদেশে আছেন। তাই গাড়িটি রূপান্তরের ব্যাপারে তিনি ছাড়া কেউ কিছু বলতে পারছেন না। \r\nবিস্ফোরক অধিদপ্তর ও আরপিজিসিএলের কর্মকর্তারা জানান, মহাখালীর বিস্ফোরণের পর তাঁরা ভস্মীভূত গাড়িটি পরীক্ষা করে দেখেছেন। এতে দেখা যায়, মহাখালী ও মিরপুর রোড এবং নারায়ণগঞ্জে বিস্ফোরণের প্রকৃতি একই ধরনের। তিনটি স্থানেই আগুন লাগার পর সিলিন্ডার বিস্ফোরণের ঘটনা ঘটেছে। এতে দেখা গেছে, সিলিন্ডারের মুখে যে ভাল্ব লাগানো ছিল তা ঠিকমতো কাজ করেনি। নিম্নমানের হওয়ার কারণে এটি কাজ করেনি বলেই তাঁরা মনে করছেন।\r\nপ্রধান বিস্ফোরক কর্মকর্তা আবু সাঈদ মোহাম্মদ খুরশিদ আলম বলেন, মহাখালীতে মাইক্রোবাসে আগুন ধরে সিলিন্ডার বিস্ফোরণের পর বিস্ফোরক অধিদপ্তর, আরপিজিসিএল ও সিএনজি ফিলিং স্টেশন অ্যান্ড কনভারশন ওয়ার্কশপ ওনার্স অ্যাসোসিয়েশনের প্রতিনিধিরা রূপান্তর প্রক্রিয়া পর্যবেক্ষণ করতে যৌথভাবে অভিযান শুরু করেছেন।\r\nএ দলটি গতকাল রাজধানীর সেগুনবাগিচার ওয়াজি সিএনজি অ্যান্ড হাইড্রোজেন ওয়ার্কশপ এবং ধোলাইখালের সানজি অটোমোবাইলস নামের একটি রূপান্তর কারখানায় অভিযান চালায়। অভিযানের সময় কর্মকর্তারা রূপান্তরে ব্যবহৃত বিভিন্ন যন্ত্রাংশের নমুনা সংগ্রহ করেন। \r\nসিএনজি বিধিমালায় বলা হয়েছে, ‘সিএনজি বিধিমালার ৫(৩) ধারায় বলা হয়েছে, রূপান্তর কারখানা স্থাপনের জন্য প্রয়োজনীয় যন্ত্রপাতি, পরিচালনার জন্য দক্ষ ও অভিজ্ঞ প্রকৌশলী ও টেকনিশিয়ান থাকতে হবে। লাইসেন্স করা প্রতিষ্ঠান ছাড়া কেউ কোনো যানবাহন রূপান্তর করতে পারবে না।’ গতকাল দুটি প্রতিষ্ঠানে অভিযানের সময় দেখা গেছে, ওই সব প্রতিষ্ঠানে অভিজ্ঞ প্রকৌশলী নেই। এমন আরও অনেক প্রতিষ্ঠান এভাবেই চলছে বলে জানা গেছে। \r\nএ ব্যাপারে জানতে চাইলে ওয়াজি কনভারশনের প্রধান নির্বাহী শাহাদত হোসেন এ অভিযোগ অস্বীকার করে বলেন, তাঁদের দক্ষ লোকজন আছে। \r\nঅভিযানের ব্যাপারে বাংলাদেশ সিএনজি ফিলিং স্টেশন অ্যান্ড কনভারশন ওয়ার্কশপ ওনার্স অ্যাসোসিয়েশনের কোষাধ্যক্ষ আবদুল্লাহ আল মামুন বলেন, মানুষকে নিরাপদ করে চলাচল করতে না দেওয়া হলে সিএনজি সেক্টর ধ্বংস হয়ে যাবে। কেউ আর যানবাহন সিএনজিতে রূপান্তর করবে না। \r\nবিস্ফোরক অধিদপ্তর সূত্র জানায়, অভিযানের সময় তাঁরা নিশ্চিত হন, যানবাহন সিএনজিতে রূপান্তরে ত্রুটি রয়েছে। এতে যে ভাল্ব লাগানো থাকছে, তা ঠিকমতো কাজ করছে না। অনেক নামকরা প্রতিষ্ঠান এ ধরনের কাজ করছে বলে জানা গেছে। অথচ সিএনজি বিধিমালার ৫৪(১) ধারায় বলা হয়েছে, ‘মোটরযান রূপান্তরের যন্ত্রপাতি ও সরঞ্জাম, সিএনজি সার্ভিসে ব্যবহৃত গ্যাস সিলিন্ডার বা গ্যাসাধার সম্পূর্ণ নতুন ও আগে অব্যবহৃত হতে হবে।’ \r\nবিস্ফোরক অধিদপ্তরের কর্মকর্তারা জানান, এসব যন্ত্রাংশ ঠিক আছে কি না, পরীক্ষার পর রূপান্তর কারখানাগুলোর বিরুদ্ধে আইনগত ব্যবস্থা নেওয়া হবে। তাঁরা জানান, এখন থেকে সব রূপান্তর কারখানায় গিয়ে সব খুচরা যন্ত্রাংশ পরীক্ষা করা হবে। আর অভিযোগ পেলেই ব্যবস্থা নেওয়া হবে।\r\n","status":true,"publishDate":{"$date":{"$numberLong":"1220205600000"}},"createdAt":{"$date":{"$numberLong":"1750325788083"}},"__v":{"$numberInt":"0"}}
{"_id":{"$oid":"6853dac6feffa705aaa54d59"},"image":"image-1750325958315.webp","title":"একুশে আগস্ট গ্রেনেড হামলা তিন তদন্তকারীর বিরুদ্ধে ব্যবস্থা নিতে আইন মন্ত্রণালয়ের পরামর্শ চেয়েছে সিআইডি","description":"২১ আগস্ট গ্রেনেড হামলা মামলার তদন্ত ভিন্ন খাতে নেওয়ার সঙ্গে জড়িত তিন পুলিশ কর্মকর্তার বিরুদ্ধে একাধিকবার আইনগত ব্যবস্থা নেওয়াসহ মামলা দায়েরের কথা বলেছিলেন পুলিশের মহাপরিদর্শক (আইজিপি) নূর মোহাম্মদ। কিন্তু আজ পর্যন্ত তাঁদের বিরুদ্ধে কোনো আইনগত ব্যবস্থা নেওয়া হয়নি। \r\nএখন এই কর্মকর্তাদের বিরুদ্ধে কী ধরনের আইনগত ব্যবস্থা নেওয়া যায়, তা জানতে আইন মন্ত্রণালয়ের পরামর্শ চেয়েছে সিআইডি। এই তিন কর্মকর্তা হলেন পুলিশের অপরাধ তদন্ত বিভাগ—সিআইডির সাবেক বিশেষ পুলিশ সুপার রুহুল আমিন, সহকারী পুলিশ সুপার আবদুর রশিদ ও মুন্সি আতিকুর রহমান।\r\nপুলিশ সদর দপ্তর ও স্বরাষ্ট্র মন্ত্রণালয়ের মাধ্যমে গত সপ্তাহে চিঠি দিয়ে সিআইডির অতিরিক্ত মহাপরিদর্শক জাবেদ পাটোয়ারী এ পরামর্শ চান। চিঠিতে তিনি ওই তিন কর্মকর্তার বিরুদ্ধে মামলাটি ভিন্ন খাতে নেওয়ার চেষ্টা ও জোর করে মিথ্যা স্বীকারোক্তি আদায়ের অভিযোগ করেন।\r\nএ ব্যাপারে যোগাযোগ করা হলে আইনসচিব কাজী হাবিবুল আওয়াল বলেন, তাঁর কাছে এ ধরনের কোনো কিছু আসেনি। \r\nসিআইডি সূত্র জানায়, সাবেক অর্থমন্ত্রী শাহ এ এম এস কিবরিয়া হত্যা মামলাটির তদন্তও একইভাবে ভিন্ন খাতে নেওয়া হয়েছে। এক দফা অভিযোগপত্র দেওয়ার পর নতুনভাবে এই হত্যাকাণ্ডের তদন্ত শুরু হয়েছে। সম্পূরক অভিযোগপত্র দেওয়ার পর ২১ আগস্টের তদন্তাকারীদের বিরুদ্ধে যেভাবে ব্যবস্থা নেওয়া হয়, এ মামলার ক্ষেত্রেও সে পথ অনুসরণ করা হবে বলে জানা গেছে।\r\nপুলিশের মহাপরিদর্শক নূর মোহাম্মদ এ ব্যাপারে  প্রথম আলো কে বলেন, ওই তিন কর্মকর্তা বর্তমানে পুলিশ বাহিনীতে না থাকায় তাঁদের বিরুদ্ধে বিভাগীয় ব্যবস্থা নেওয়া সম্ভব নয়। তবে মামলাটি ভিন্ন খাতে নেওয়ার অপরাধে তাঁদের বিরুদ্ধে কী ধরনের আইনি ব্যবস্থা নেওয়া যায়, সে ব্যাপারে তাঁরা অ্যাটর্নি জেনারেলসহ আইনজীবীদের সঙ্গে কথা বলেছেন। কিন্তু তাঁরা কোনো সমাধান দিতে পারেননি। শেষ পর্যন্ত পরামর্শের জন্য বিষয়টি আইন মন্ত্রণালয়ে পাঠানো হয়েছে। সেখান থেকে জবাব আসার পরই প্রয়োজনীয় ব্যবস্থা নেওয়া হবে।\r\nঅভিযোগ রয়েছে, ২১ আগস্টের গ্রেনেড হামলা ও কিবরিয়া হত্যার মতো ময়মনসিংহ সিনেমা হলে বোমা হামলার ঘটনার প্রথম দফায় সঠিকভাবে তদন্ত হয়নি। রাজনৈতিক সরকারগুলোর আমলে তদন্ত হওয়া এসব মামলায় নির্দোষ ব্যক্তিদের ফাঁসানো হয়েছিল। ময়মনসিংহ সিনেমা হলে বোমা হামলার মামলায় আওয়ামী লীগের নেতা সাবের হোসেন চৌধুরী, স্থানীয় আওয়ামী লীগের নেতা মতিউর রহমান ও রয়টার্সের প্রদায়ক এনামুল হককে গ্রেপ্তার করা হয়েছিল। কিন্তু ওই সব তদন্তকারী পুলিশ কর্মকর্তার বিরুদ্ধে আজ পর্যন্ত কোনো ব্যবস্থা নেওয়া হয়নি।\r\nসূত্র জানায়, ২০০৪ সালের ২১ আগস্ট বঙ্গবন্ধু এভিনিউতে আওয়ামী লীগের সমাবেশে এই ভয়াবহ গ্রেনেড হামলায় ২৩ জন নিহত ও প্রায় আড়াই শ মানুষ আহত হয়। জোট সরকারের আমলে সিআইডির বিশেষ পুলিশ সুপার রুহুল আমিনের তত্ত্বাবধানে আবদুর রশিদ ও মুন্সি আতিক এ মামলাকে ভিন্ন খাতে প্রবাহিত করেন। তাঁরা রাজসাক্ষী বানানোর আশ্বাস দিয়ে জজ মিয়ার কাছ থেকে মিথ্যা জবানবন্দি নেন। বিনিময়ে তাঁর পরিবারকে প্রতি মাসে সংসার খরচ দেওয়ার ব্যবস্থা করেন। ওই সময় এ মামলায় মোট ২০ জনকে গ্রেপ্তার দেখানো হয়, যাদের সবাই পরে জামিনে ছাড়া পায়। বলা হয়, রাজধানীর পলাতক চার শীর্ষ সন্ত্রাসীর নেতৃত্বে বঙ্গবন্ধু এভিনিউতে গ্রেনেড হামলা হয়। এ ছাড়া গ্রেপ্তার করা জজ মিয়া, আবুল হাশেম ও শফিকুর রহমান শফিককে চাপ দিয়ে সাজানো স্বীকারোক্তিমূলক জবানবন্দি নেওয়া হয়। জবানবন্দিতে ঘটনার সঙ্গে রবিন, শফিক, বকুল, হাশেম, লিংকন, আনু, মুকুল, সুব্রত বাইন, জাহিদ, জয় ও মোল্লা মাসুদের নাম উল্লেখ করেন জজ মিয়া। সিআইডির তদন্তে পুলিশ জিসান নামের আরেক শীর্ষ সন্ত্রাসী, মগবাজারের সাবেক ওয়ার্ড কমিশনার মোখলেছুর রহমান ও পার্থ সাহাকে অভিযুক্ত করে। এর মধ্যে ওয়ার্ড কমিশনার ও পার্থকে এ মামলায় গ্রেপ্তারও দেখানো হয়।\r\nএ ব্যাপারে জানতে যোগাযোগ করা হলে মামলার তদারককারী কর্মকর্তা ও সাবেক বিশেষ সুপার রুহুল আমিন  প্রথম আলো কে বলেন, তদন্তের পর্যায়ে আসামিরা একেকজন একেক কথা বলতেই পারে, এতে মামলা ভিন্ন খাতে প্রবাহিত করার অভিযোগ প্রমাণিত হয় না। আরেক তদন্তকারী আবদুর রশিদ জানান, এ মামলাটি তদন্তের জন্য একটি তদারককারী দল ছিল। তাদের পরামর্শ অনুযায়ী তদন্ত হয়েছে। তিনি বলেন, জজ মিয়াসহ যে তিনজনের জবানবন্দি নেওয়া হয়েছিল, তারা কেউই এখন পর্যন্ত জবানবন্দি প্রত্যাহার করেনি। মুন্সি আতিকুর রহমান বলেন, তদন্তের পর্যায়ে তিনি এ মামলায় কাউকে গ্রেপ্তার করেননি এবং কোনো জবানবন্দি নেননি। বরং এ হামলায় জঙ্গিদের জড়িত থাকার বিষয়টি তাঁর তদন্তের সময়েই প্রকাশিত হয়।\r\nকিন্তু সরকার বদলের পর বর্তমান তদন্তে প্রমাণিত হয়, হরকাতুল জিহাদের (হুজি) নেতা মুফতি হান্নানের নেতৃত্বে ওই সংগঠনের জঙ্গিরা শেখ হাসিনাকে হত্যার জন্য এ হামলা চালায়। গ্রেপ্তার করা আট জঙ্গি এ ব্যাপারে আদালতে স্বীকরোক্তিমূলক জবানবন্দিও দেয়। এ মামলার তদন্ত শেষে গত ১১ জুন এএসপি ফজলুল কবীর বিএনপি-জামায়াত জোট সরকারের সাবেক উপমন্ত্রী ও বিএনপি নেতা আবদুস সালাম পিন্টু, তাঁর ভাই মাওলানা তাজউদ্দিন, হুজি নেতা মাওলানা মুফতি হান্নানসহ ২২ জনের বিরুদ্ধে অভিযোগপত্র দেন। একই সঙ্গে জোট সরকারের আমলে গ্রেপ্তার করা জজ মিয়াসহ ২০ জনকে অব্যাহতি দেওয়ার সুপারিশ করা হয়।\r\nঅভিযোগপত্র দেওয়ার পর সিআইডির অতিরিক্ত মহাপরিদর্শক জাবেদ পাটোয়ারী সাংবাদিকদের বলেন, মামলাকে ভিন্ন খাতে প্রবাহিত করার সঙ্গে জড়িত সাবেক তিন তদন্ত কর্মকর্তার বিরুদ্ধে আইনি ব্যবস্থা নেওয়া হবে। কিন্তু দীর্ঘ দিন এ ব্যাপারে কোনো ব্যবস্থা না নেওয়ায় জনমনে প্রশ্ন ওঠে।\r\nআইনজীবীরা জানান, তিন কর্মকর্তার বিরুদ্ধে নিরীহ কিছু লোককে মৃত্যুদণ্ডের মুখে ঠেলে দিয়ে মিথ্যা সাক্ষ্য দিতে বাধ্য করার জন্য দণ্ডবিধির ১৯৪ ধারা ও মিথ্যা ঘোষণাকে সত্য বলে ব্যবহার করার অপরাধে দণ্ডবিধির ২০০ ধারায় অভিযোগ এনে মামলা করা যেতে পারে। এ দুটি ধারায় সর্বোচ্চ সাত বছরের কারাদণ্ড দেওয়ার বিধান রয়েছে।\r\nএ ব্যাপারে জাবেদ পাটোয়ারী বলেন, ‘২১ আগস্টের মূল মামলাটি যাতে ক্ষতিগ্রস্ত না হয়, সেদিকে আমরা সবচেয়ে বেশি খেয়াল রাখছি। এ কারণে আইন মন্ত্রণালয়ের পরামর্শ চাওয়া হয়েছে।’ তিনি বলেন, পুলিশের নিজস্ব কোনো আইনজীবী না থাকায় আইনি পরামর্শ নিতে মন্ত্রণালয়ের দ্বারস্থ হতে হচ্ছে।\r\nএকইভাবে সাবেক অর্থমন্ত্রী শাহ এ এম এস কিবরিয়া হত্যাকাণ্ডের নতুন করে বর্ধিত তদন্তের পর তদন্তকারীরা জানতে পারেন, প্রকৃত অপরাধীদের বাঁচাতে মামলাটির তদন্ত ভিন্ন খাতে নেওয়া হয়েছিল। বিএনপি নেতৃত্বাধীন চারদলীয় জোট সরকারের আমলে কিবরিয়া হত্যা মামলায় স্থানীয় বিএনপির রাজনীতির সঙ্গে যুক্ত ১০ জনকে অভিযুক্ত করে অভিযোগপত্র দেওয়া হয়। এ মামলাটির তদন্তকারী কর্মকর্তা ছিলেন মুন্সি আতিকুর রহমান। বর্তমানে নতুন করে মামলাটির তদন্ত শুরু হয়েছে। \r\nএ ব্যাপারে জানতে চাইলে মুন্সি আতিকুর রহমান বলেন, এ মামলা তদন্তের জন্য সিলেট অঞ্চলের ডিআইজি (বর্তমানে রেক্টর, পুলিশ স্টাফ কলেজ) এ কে এম মাহফুজুল হকের নেতৃত্বে একটি উচ্চ ক্ষমতাসম্পন্ন কমিটি ছিল। ওই কমিটির প্রতিবেদনের ভিত্তিতে অভিযোগপত্র দেওয়া হয়েছিল। তিনি বলেন, যদি মামলাটি ভিন্ন খাতে নেওয়া হয়, তবে সেটা কমিটিই করেছিল।  \r\n","status":true,"publishDate":{"$date":{"$numberLong":"1220896800000"}},"createdAt":{"$date":{"$numberLong":"1750325958332"}},"__v":{"$numberInt":"0"}}
{"_id":{"$oid":"6853daf6feffa705aaa54d5d"},"image":"image-1750326006965.webp","title":"মোবাইলে হুমকি রোধে বিশেষ সেল, দেড় হাজার সিম বন্ধ করেছে পুলিশ ","description":"ছিঁচকে অপরাধীরা বড় বড় সন্ত্রাসীর নাম ব্যবহার করে মানুষকে ভয়ভীতি দেখাচ্ছে। এ নিয়ে জনমনে আতঙ্ক ছড়িয়ে পড়ছে \r\nকামরুল হাসান\r\n মোবাইল ফোনে চাঁদাবাজি, ভয়ভীতি দেখানো ও অপহরণের হুমকি দেওয়ার ঘটনা নিয়ে গত ছয় মাসে পুলিশের কাছে সাড়ে আট হাজারের বেশি অভিযোগ এসেছে। এসব অভিযোগ তদন্তের পর পুলিশ প্রায় দেড় হাজার সিম বন্ধ করে দিয়েছে।\r\nগোয়েন্দা পুলিশের কর্মকর্তারা এসব অভিযোগের সত্যতা স্বীকার করে জানান, ছিঁচকে অপরাধীরা বড় বড় সন্ত্রাসীর নাম ব্যবহার করে মানুষকে ভয়ভীতি দেখাচ্ছে। এ নিয়ে জনমনে আতঙ্ক ছড়িয়ে পড়ছে। ফোন-সন্ত্রাস প্রতিরোধে গোয়েন্দা পুলিশ ও সিআইডি পুলিশ বিশেষ সেল খুলেছে। সন্ত্রাসীদের হুমকির মুখে অনেকে গোপনে চাঁদার অর্থ পরিশোধ করে আপস করছে বলেও তারা জানিয়েছে।\r\nগোয়েন্দা পুলিশের অতিরিক্ত উপকমিশনার মাসুদুর রহমান  প্রথম আলো কে বলেন, এসব অপরাধের ঘটনা বেড়ে যাওয়ার পর ঢাকা মহানগর গোয়েন্দা পুলিশ ও সিআইডি পুলিশ বিশেষ সেল খুলেছে। আতঙ্কিত মানুষ এসব সেলে অভিযোগ জানাচ্ছে। মহানগর গোয়েন্দা পুলিশ এ সংক্রান্ত সেল খোলার পর গত সাত দিনে তিন শ অভিযোগ এসেছে। এসব অভিযোগে দেখা গেছে, ২৮০টি সিম ব্যবহার করে হুমকি দেওয়া হয়েছে। \r\n পুলিশ সূত্র জানায়, গত ছয় মাসে রাজধানীর ৩৩টি থানা ও গোয়েন্দা পুলিশের কাছে মোবাইল ফোনে হুমকি ও ভয়ভীতি দেখানোর আট হাজার ৫২৩টি অভিযোগ আসে। এর মধ্যে এক হাজার ২২৬টি অভিযোগ ছিল হুমকিসংক্রান্ত। \r\nসূত্র জানায়, টেলিফোনে চাঁদাবাজি বেড়ে যাওয়ার পর গত মার্চ মাসে আন্তমন্ত্রণালয় বৈঠকে ফোন-সন্ত্রাস রোধে ব্যবস্থা নেওয়ার সিদ্ধান্ত হয়। এর পরিপ্রেক্ষিতে অভিযুক্ত সিম বন্ধ করার জন্য টেলিযোগাযোগ নিয়ন্ত্রণ কমিশন (বিটিআরসি) গোয়েন্দা পুলিশকে প্রয়োজনীয় ব্যবস্থা নিতে বলে। টেলিফোন সংযোগদানকারী প্রতিষ্ঠানগুলোকেও বিষয়টি জানিয়ে দেওয়া হয়। এর পরই মহানগর পুলিশের গোয়েন্দা শাখায় এ সংক্রান্ত বিশেষ সেল খোলা হয়। গোয়েন্দা পুলিশের সহকারী পুলিশ কমিশনার রফিকুল ইসলামের নেতৃত্বে একটি দল বর্তমানে এ সেল পরিচালনা করছে। থানা পুলিশ, সিআইডির কাছে দেওয়া অভিযোগ গোয়েন্দা পুলিশের বিশেষ সেলে পাঠিয়ে দেওয়া হচ্ছে। \r\nপুলিশের কাছে যেসব অভিযোগ এসেছে তাতে দেখা গেছে, চাঁদাবাজি ছাড়াও রাতের বেলা নারীকণ্ঠ পেলেই এক শ্রেণীর তরুণ জ্বালাতন করছে। এ ধরনের কর্মকাণ্ড অপরাধ বলে উল্লেখ করে গোয়েন্দা কর্মকর্তারা বলেন, এই উত্ত্যক্তকারীদের মধ্যে খুব কমই পেশাদার সন্ত্রাসী। এক শ্রেণীর তরুণ রাতের বেলা একবার ফোনে নারীকণ্ঠ পেলেই নিয়মিত ফোনে বিরক্ত করতে থাকে।\r\nবনশ্রীর বাসিন্দা একজন প্রকৌশলী পুলিশের কাছে অভিযোগ করেন, তাঁর স্ত্রীর ফোনে রাতে একাধিক ফোনকল আসত। এ নিয়ে স্বামী-স্ত্রীর মধ্যে শুরু হয় মনোমালিন্য। পরে জানা যায়, এক বখাটে যুবক প্রতি রাতে মিসকল দিয়ে বিরক্ত করে।\r\nহালিম নামের এক ব্যক্তি পুলিশের কাছে লিখিতভাবে অভিযোগ করেন, এক সন্ত্রাসী তাঁকে ফোন করে বলে, তত্ত্বাবধায়ক সরকারের তৎপরতার কারণে এত দিন তারা বিদেশে আত্মগোপন করেছিল। এখন দেশে ফিরে এসেছে। দল গোছাতে তাদের অনেক টাকা প্রয়োজন। এই ফোন পাওয়ার পর তিনি হালিম নিজে ও পরিবারের লোকজন আতঙ্কিত হয়ে পড়ে। মিরপুরের এক বাসিন্দা এক ব্যবসায়ী পুলিশের কাছে অভিযোগ করেন, এক বছর আগে তিনি শাহাদত বাহিনীর সদস্য গাজীকে র‌্যাবের হাতে সোপর্দ করেছিলেন। গাজী জামিনে বেরিয়ে এসে তাঁকে টেলিফোনে হুমকি দিচ্ছে। পুলিশ জানতে পারে, ১৫ সেপ্টেম্বর তৈরি পোশাক রপ্তানিকারক প্রতিষ্ঠান ইয়ক গ্রুপের পরিচালক আবদুস সালাম বাবু (৪২) খুন হন সন্ত্রাসীদের হাতে। খুনের আগে সন্ত্রাসীরা তাঁকে টেলিফোনে হুমকি দিয়েছিল। গোয়েন্দা পুলিশের কর্মকর্তারা জানতে পারেন, কলকাতার একটি মোবাইল ফোন থেকে তাঁকে টেলিফোনে হুমকি দেওয়া হয়েছিল। পুলিশ ওই নম্বরটি শনাক্ত করেছে।\r\nআরেক ব্যক্তি পুলিশকে জানান, দুই মাস আগে সুব্রত বাইনের নাম করে এক সন্ত্রাসী পুলিশের সঙ্গে গোলাগুলির সময় আহত সহযোগীর চিকিৎসার নাম করে তাঁর কাছ থেকে দুই লাখ টাকা চাঁদা দাবি করে। তিনি বলেন, ওই সন্ত্রাসী ফোন করার সময় তাঁর স্কুলপড়ুয়া মেয়ের নাম বলে এবং চাঁদা না পেয়ে তাকে তুলে নিয়ে যাওয়ার হুমকি দেয়। টেলিফোনে মেয়ের নাম বলার কারণে তিনি আতঙ্কিত হয়ে পড়েন। তিনি জানান, অনেক অনুনয়-বিনয়ের পর ১০ হাজার টাকায় রফা হয়। সেই টাকা দেওয়ার জন্য সন্ত্রাসীর কথামতো ফার্মগেটে একটি দোকানের সামনে পানির বোতল হাতে তিনি দাঁড়িয়েছিলেন। সময়মতো সেখানে এক যুবক এসে টাকা নিয়ে যায়।\r\nসূত্র জানায়, বেশির ভাগ চাঁদা দাবির ঘটনা ঘটছে মোবাইল ফোনে শীর্ষস্থানীয় সন্ত্রাসী ডাকাত শহীদ, সুব্রত বাইন ও শাহাদাতের নাম করে। বেশির ভাগ ক্ষেত্রে এসব ফোন করা বিটিসিএলের ফোন বা দোকানের ফোন থেকে। গত জুন মাসে নারায়ণগঞ্জের কয়েকজন তৈরি পোশাক ব্যবসায়ীকে এ ধরনের হুমকি দেওয়া হয়। জাহাঙ্গীর আলম নামের তৈরি পোশাক কারখানার এক মালিক জানান, টেলিফোনে হুমকি দিয়ে তাঁর কাছ থেকে ২০ লাখ টাকা চাঁদা দাবি করা হয়। চাঁদা না দিলে কারখানা বন্ধ করে দেওয়ার হুমকি দেয় ওই সন্ত্রাসী। তিনি বলেন, ওই সন্ত্রাসী তাঁকে টেলিফোনে জানায়, তাদের দলের লোকজন জেলে আছে তাই তাদের ছাড়িয়ে আনতে এ টাকা লাগবে। তিনি ছাড়া নারায়ণগঞ্জের অনেক ব্যবসায়ী এ ধরনের হুমকি পায়। পরে বিষয়টির তাঁরা গোয়েন্দা পুলিশকে জানান।\r\nগোয়েন্দা পুলিশের অতিরিক্ত পুলিশ কমিশনার জানান, ওই হুমকিদাতাকে গত ২৬ জুন রাজধানীর রায়েরবাজার থেকে গ্রেপ্তার করা হয়। জানা গেছে, ওই যুবকের নাম মোয়াজ্জেম হোসেন খোয়াজ, কিন্তু তিনি নিজেকে অমিত কুমার মিত্র বলে পরিচয় দেন। গ্রেপ্তারের পর তাঁর কাছ থেকে বিভিন্ন কোম্পানির ৪৪টি সিম পাওয়া যায়। জিজ্ঞাসাবাদে তিনি স্বীকার করেন, দীর্ঘদিন ধরে তিনি নিজেকে ডাকাত শহীদ ও কালা জাহাঙ্গীর পরিচয় দিয়ে চাঁদাবাজি করছেন। তাঁর কাছে শিল্পপতি, ডাক্তার, প্রকৌশলী, চাকরিজীবীসহ বিভিন্ন পেশার মানুষের ফোন নম্বর রয়েছে।\r\nসিআইডি পুলিশের একটি সূত্র জানায়, গত ৪ আগস্ট তারা ফরিদপুরের মধুখালী থেকে কামাল হোসেন নামের এক প্রতারককে গ্রেপ্তার করে। ওই প্রতারকের কাছ থেকে বিভিন্ন প্রতিষ্ঠানের ৪১টি সিম পাওয়া যায়। তিনি পুলিশের কাছে স্বীকার করেন, পুরস্কার পাওয়ার নাম করে ফোনের গ্রাহকদের কাছ থেকে তিনি টাকা আদায় করেন।\r\nপুলিশ জানায়, ফোনে হুমকি ও চাঁদা আদায়ের ঘটনায় বিভিন্ন সময় গোয়েন্দা পুলিশ ৮৫ জনকে গ্রেপ্তার করে। এদের মধ্যে মোহাম্মদ হোসেন, বাবুল, ইকবাল, শাহীন, নজরুল, দিদার, জুম্মান, আনোয়ার হোসেন, সেলিম, আনসার আলী, আব্দুল মালেক, রাজা মিয়া, মজনু, বিপ্লব, সুরুজ, আবদুস সালাম, মোজাম্মেল, বিপ্লব, শামসুল, ইসলাম, বাদল, মহসিন, সুকুমার, আরিফুল ও মনজুরকে গ্রেপ্তারের পর জিজ্ঞাসাবাদে রিমান্ডে আনা হয়। বর্তমানে তারা কারাগারে আছে।\r\nসিআইডি পুলিশের অতিরিক্ত পুলিশ সুপার আরেফ আব্দুল্লাহ জানান, টেলিফোনে চাঁদাবাজি বেড়ে যাওয়ার খবরে সিআইডি পুলিশ বিশেষ সেল খুলেছে। এতে তাঁর নেতৃত্বে তিনজন সহকারী পুলিশ সুপার রয়েছে। সাইবার ক্রাইমের ব্যাপারে প্রশিক্ষণপ্রাপ্ত এই সদস্যরা হুমকিদাতার নম্বর পেয়ে দ্রুত তাদের শনাক্ত করে গ্রেপ্তার করবেন। \r\nগোয়েন্দা পুলিশের উপকমিশনার মাইনুল হাসান জানান, অভিযোগ পাওয়ার পর তাঁরা মোবাইল ফোন কোম্পানিগুলোকে অনুরোধ করে সিম বন্ধ করে দিচ্ছেন। এ ছাড়া কললিস্ট নিয়ে ওই ব্যক্তিকে গ্রেপ্তার করেছেন। তাঁরা আশা করছেন, এ ধরনের অপরাধ অল্প সময়ের মধ্যে কমে যাবে।\r\n\r\n","status":true,"publishDate":{"$date":{"$numberLong":"1222711200000"}},"createdAt":{"$date":{"$numberLong":"1750326006987"}},"__v":{"$numberInt":"0"}}
{"_id":{"$oid":"6853db50feffa705aaa54d61"},"image":"image-1750326096735.webp","title":"ক্ষমতা থাকলেও অবৈধ অর্থে কেনা সম্পদ বাজেয়াপ্ত করতে পারছে না ট্রুথ কমিশন  এ বিষয়ে আইন মন্ত্রণালয়ের মতামত চাওয়া হয়েছে ","description":" অনুকম্পা চাইতে আসা লোকদের অবৈধ অর্থে কেনা জমি ও ফ্ল্যাট বাজেয়াপ্ত করবে সত্য ও জবাবদিহিতা কমিশন (ট্রুথ কমিশন)। এ জন্য কমিশনের পক্ষ থেকে আইন মন্ত্রণালয়ের কাছে দিকনির্দেশনা চাওয়া হয়েছে। বর্তমান অবস্থায় জমি ও ফ্ল্যাটের মতো স্থাবর সম্পদ বাজেয়াপ্ত করার কোনো ব্যবস্থা কমিশনের হাতে নেই।\r\nকমিশনের চেয়ারম্যান বিচারপতি হাবিবুর রহমান খান প্রথম আলো কে বলেন, ‘স্বপ্রণোদিত তথ্য প্রকাশ অধ্যাদেশে স্থাবর সম্পদ বাজেয়াপ্ত করার ক্ষমতা কমিশনকে দেওয়া হলেও কীভাবে তা বাজেয়াপ্ত করা হবে তার নির্দেশনা নেই। এ অবস্থায় বাজেয়াপ্ত করার সিদ্ধান্ত কীভাবে কার্যকর করা হবে সে ব্যাপারে আইন মন্ত্রণালয়ের মতামত চাওয়া হয়েছে। স্থাবর সম্পদ বাজেয়াপ্ত করতে না পারায় অনুকম্পা চাওয়ার পর অভিযোগ নিষ্পত্তিতে সমস্যা তৈরি হচ্ছে বলে তিনি জানান।  \r\nসূত্র জানায়, কমিশনের কাজ শুরু করার পর গত রোববার পর্যন্ত ২৬০ জন স্বপ্রণোদিত হয়ে অবৈধ উপায়ে অর্জিত সম্পদের তথ্য জানাতে আবেদন করেছেন। তাঁদের মধ্যে ব্যবসায়ী, সরকারি চাকরিজীবী, সরকারি কর্মকর্তার স্ত্রী-পুত্র-কন্যাসহ বিভিন্ন শ্রেণী ও পেশার লোক রয়েছেন। এর মধ্যে ১০ জন স্বপ্রণোদিত হয়ে, ৭৩ জন দুর্নীতি দমন কমিশন থেকে, ১৬৬ জন গুরুতর অপরাধ দমনসংক্রান্ত জাতীয় সমন্বয় কমিটির মাধ্যমে এবং তিনজন আদালতের মাধ্যমে এসেছেন। এঁদের মধ্যে ১২৪ জনের শুনানি শেষ হয়েছে। তাঁরা কমিশনের কাছে ১৭ কোটি দুই লাখ আট হাজার টাকা জমা দেওয়ার অঙ্গীকার করেছেন। বাংলাদেশ ব্যাংকের বিশেষ হিসাব নম্বরে এ অর্থ জমা হবে। অর্থ জমা দেওয়ার জন্য এঁদের মার্জনাপত্র দেওয়া হচ্ছে। এটা দেখিয়ে শুধু ঘোষিত সম্পত্তির ক্ষেত্রেই ফৌজদারি দায়মুক্তি পাবেন। গত ৩ আগস্ট থেকে এ আবেদন গ্রহণ শুরু হয়। এক দফা মেয়াদ শেষে আগামী ৩০ অক্টোবর পর্যন্ত স্বপ্রণোদিত হয়ে তথ্য জানানোর সময় বাড়ানো হয়েছে।\r\nকমিশন সূত্র জানায়, স্বেচ্ছায় তথ্য দিতে আসা বেশির ভাগ লোকজনই তাঁদের জানাচ্ছেন অবৈধ উপায়ে অর্জিত অর্থ দিয়ে তাঁরা জমি কিনেছেন অথবা ফ্ল্যাট কিনেছেন। খুব কম লোকই এ ধরনের নগদ টাকা গচ্ছিত থাকার কথা কমিশনের কাছে স্বীকার করছেন। কমিশনে আসা তিতাস গ্যাস কোম্পানির এ রকম এক মিটার রিডার কমিশনে এসে জানান, চাকরিজীবনে তিনি যেসব অবৈধ অর্থ উপার্জন করেছেন তা দিয়ে এক খণ্ড জমি কিনেছেন। তাঁর কাছে কোনো নগদ টাকা নেই। তিনি এখন অবৈধ অর্থে কেনা জমিটি ফেরত দিতে চান। কিন্তু কমিশনের সদস্যদের পক্ষে এ জমি ফেরত নেওয়া সম্ভব নয় বলে জানান। শেষ পর্যন্ত জমির মূল্য বিবেচনা করে তার সমপরিমাণ অর্থ কমিশনে জমা দেওয়ার আদেশ দেওয়া হয়। কমিশনের একজন সদস্য স্বীকার করেন, দুর্নীতি দমন কমিশন ও গুরুতর অপরাধ দমনসংক্রান্ত জাতীয় সমন্বয় কমিটি অনুকম্পা চাওয়া ব্যক্তিদের সঙ্গে তাঁদের সম্পদের একটি বিবরণ পাঠাচ্ছে। এতে দেখা যাচ্ছে, বেশির ভাগ লোকই অবৈধ উপায়ে অর্জিত অর্থ দিয়ে স্থাবর সম্পত্তি কিনেছেন।  অথচ জমি, বাড়ি বা ফ্ল্যাট বাজেয়াপ্ত করার কোনো ব্যবস্থা এখন পর্যন্ত কমিশন নিতে পারছে না। এভাবে যে ১২৪ জনকে জরিমানা করা হয়েছে তাঁদের সবাইকে নগদ অর্থ পরিশোধ করতে বলা হয়েছে।\r\nস্বপ্রণোদিত তথ্য প্রকাশ অধ্যাদেশের ২৫(খ) ধারায় বলা হয়েছে, স্বপ্রণোদিত তথ্য প্রকাশকারী যে পরিমাণ স্থাবর-অস্থাবর সম্পদের মালিক হয়েছেন বা অর্জন করেছেন তা কমিশন কতৃ‌র্ক প্রদত্ত আদেশে উল্লিখিত সময়ের মধ্যে জমা, ফেরত প্রদান, বাজেয়াপ্ত, অপসারণ ও ক্রোক করার আদেশ জারি করতে পারবেন। সূত্র জানায়, আইন থাকলেও কীভাবে এসব সম্পত্তি বাজেয়াপ্ত করা হবে সে ব্যাপারে ওই বিধিতে কোনো দিকনির্দেশনা নেই।\r\nকমিশনের চেয়ারম্যান বিচারপতি হাবিবুর রহমান খান এ প্রসঙ্গে  প্রথম আলো কে বলেন, কারও সম্পদ বাজেয়াপ্ত করার পর তা বুঝে নিয়ে কাউকে না কাউকে বিষয়টি কমিশনের কাছে নিশ্চিত করতে হবে। তারপরই কমিশন ওই সম্পদের ব্যাপারে দায় মুক্তি দেবে। কিন্তু সরকারের কোন সংস্থা সম্পদ বাজেয়াপ্ত করবে সে ব্যাপারে কোনো নির্দেশনা নেই। এ নির্দেশনা না থাকায় অবৈধ স্থাবর সম্পদ ঘোষণার পরও ওই সম্পদ গ্রহণের ব্যাপারে কমিশন কোনো সিদ্ধান্ত নিতে পারছে না। তিনি জানান, এ জন্য আইন মন্ত্রণালয়ের পরামর্শ চাওয়া হয়েছে। তাদের পরামর্শ পাওয়ার পরই সম্পদের ব্যাপারে ব্যবস্থা নেওয়া হবে। কমিশনের পাঁচ মাস মেয়াদের মধ্যে সম্পদ বাজেয়াপ্ত করে তা সরকারি ব্যবস্থা নেওয়া সহজ নয় বলে তিনি উল্লেখ করেন।\r\nসূত্র জানায়, স্থাবর সম্পদ বাজেয়াপ্ত করতে না পারার কারণে জরিমানার পরিমাণও কম হচ্ছে। দেখা গেছে, ১২৪ জন সাড়ে ১৭ কোটি দুই লাখ আট হাজার টাকা জরিমানা দিলে গড়ে প্রতিজন প্রায় ১৪ লাখ টাকা করে জমা দিয়েছেন। অর্থাৎ কেউই অবৈধভাবে পুরো ১৪ লাখ টাকা উপার্জন করেননি। চেয়ারম্যান জানান, কমিশন চারজনের করুণ অবস্থা দেখে তাঁদের মাফ করে দিয়েছেন। এঁদের মধ্যে ইউনূস আলী, ইদ্রিস আলী নামের দুইজন নিম্নস্তরের কর্মচারী।\r\nসূত্র জানায়, কমিশন যাঁদের জরিমানা করেছে তাঁদের মধ্যে সর্বাধিক অর্থ জমা দিয়েছেন থার্মেক্স গ্রুপের স্বত্বাধিকারী আবদুল কাদের মোল্লা। তিনি জমা দিয়েছেন চার কোটি ৭০ লাখ টাকা। অন্যদের জমার পরিমাণ খুবই কম। মাত্র এক লাখ টাকা জমা দিয়েছেন এমন ব্যক্তিও আছেন। জরিমানা দেওয়ার ব্যাপারে জানতে চাইলে আবদুল কাদের মোল্লা কোনো মন্তব্য করতে রাজি হননি।\r\nকম জরিমানার ব্যাপারে চেয়ারম্যান জানান, যাঁরা কমিশনে এসে যেটুকু অবৈধ উপার্জিত অর্থের কথা বলেছেন সেসব সম্পদই কেবল সরকারের কোষাগারে জমা দেওয়ার জন্য নির্দেশ দেওয়া হয়। তাঁরা যদি এর বাইরে কোনো তথ্য গোপন করে থাকেন তাহলে এর দায়দায়িত্ব তাঁকেই বহন করতে হবে। কমিশন কেবল তাঁদের ঘোষিত সম্পদের ব্যাপারে ফৌজদারি অপরাধের দায়মুক্ত করছেন। যদি এর বাইরে কোনো সম্পদ থেকে থাকে তবে সে ব্যাপারে অন্য কোনো সংস্থা তদন্ত করতে পারবে।\r\nজানা যায়, অন্য যাঁদের জরিমানা করা হয়েছে তাঁরা সবাই ডেসা, তিতাস গ্যাস, সড়ক ও জনপদ, পূর্ত মন্ত্রণালয় ও রাজস্ব বিভাগের কর্মকর্তা-কর্মচারী। এঁদের বেশির ভাগই নিম্নস্তরের কর্মচারী। সরকারের দুর্নীতিগ্রস্ত বিভাগের মধ্যে বন মন্ত্রণালয়, টেলিযোগাযোগ বিভাগ, রাজউক, জাতীয় গৃহায়ণ কতৃ‌র্পক্ষ, সিটি করপোরেশন, স্থানীয় সরকার মন্ত্রণালয়, রাজস্ব বিভাগ, পাসপোর্ট অধিদপ্তরসহ বিভিন্ন দপ্তরের কেউই এখনো পর্যন্ত অনুকম্পা চাইতে আসেননি। তবে তত্ত্বাবধায়ক সরকারের সাবেক উপদেষ্টা ও অবসরপ্রাপ্ত বিচারপতি ফজলুল হকের ছেলে ডা. আফজাল হোসেন রাজ ও জামাতা তরিকুর রহমান প্রিন্স অনুকম্পা চেয়ে আবেদন করলেও এখনো তা কমিশনে আসেনি। এখন পর্যন্ত কোনো রাজনীতিবিদ কমিশনে অনুকম্পা চাইতে আসেননি।\r\n \r\n","status":true,"publishDate":{"$date":{"$numberLong":"1223316000000"}},"createdAt":{"$date":{"$numberLong":"1750326096751"}},"__v":{"$numberInt":"0"}}
{"_id":{"$oid":"6853db9cfeffa705aaa54d65"},"image":"image-1750326172042.webp","title":"বিদেশে পলাতক ও কারাবন্দী সন্ত্রাসীদের চাঁদাবাজি ","description":"পেশাদার সন্ত্রাসীদের ব্যবহার করা হচ্ছে। ডিবি ও সিআইডি পুলিশের বিশেষ সেল তৎপর। ঢাকা কেন্দ্রীয় কারাগারে মোবাইল ফোন বন্ধ করার উদ্যোগ \r\nকামরুল হাসান\r\n তৈরি পোশাক রপ্তানিকারী প্রতিষ্ঠান ইয়ক গ্রুপের পরিচালক আবদুস সালাম বাবু গত ১৫ সেপ্টেম্বর পল্টনে নিজ প্রতিষ্ঠানের সামনে গুলিতে নিহত হন। গোয়েন্দা পুলিশ এ ঘটনা তদন্ত করতে গিয়ে জানতে পারে, তাঁর খুনির সঙ্গে কলকাতার একটি মোবাইল ফোন নম্বর থেকে যোগাযোগ করা হয়েছিল। সেখান থেকে নির্দেশ পাওয়ার পরই বাবুকে খুন করা হয়। গোয়েন্দা পুলিশ কলকাতার নম্বরটি শনাক্ত করে। \r\nমহানগর পুলিশের একাধিক কর্মকর্তা স্বীকার করেছেন, রাজধানীতে চাঁদাবাজির ঘটনা আবার বেড়ে গেছে। আত্মগোপনে থাকা সন্ত্রাসী ও তাদের সহযোগীরা বিদেশে অবস্থান করে এবং গ্রেপ্তারের পর কারাগার ও আদালত থেকে চাকরিজীবী, ব্যবসায়ীসহ বিভিন্ন পেশার মানুষের কাছে চাঁদা চেয়ে হুমকি দিচ্ছে। চাঁদা না দিলে খুন করা হবে বলে ভয়ও দেখাচ্ছে। পুলিশ এসব নম্বর শনাক্ত করলেও অপরাধীদের ধরতে পারছে না।\r\nগোয়েন্দা পুলিশের উপকমিশনার মাইনুল আলম  প্রথম আলো কে বলেন, বড় সন্ত্রাসীরা পলাতক থেকেও ঢাকায় অবস্থান করা পেশাদার সন্ত্রাসীদের ব্যবহার করে অপরাধ করছে। এসব অপরাধী ভাড়ায় চাঁদাবাজি করছে অথবা মানুষ খুন করছে। কলকাতায় অবস্থানকারী সন্ত্রাসীদের সঙ্গে ঢাকার সন্ত্রাসীদের শক্তিশালী যোগাযোগের কারণে খুব সহজেই এসব অপরাধ ঘটছে বলে তিনি অভিমত দেন।\r\nসূত্র জানায়, গত রোববার সকালে চাঁদা না পেয়ে সন্ত্রাসীরা রাজধানীর কারওয়ান বাজারে একটি আবাসিক হোটেলে ঢুকে গুলি চালালে ছয়জন আহত হয়। এর আগে এক শীর্ষস্থানীয় সন্ত্রাসীর নাম করে গত জুনে নারায়ণগঞ্জের কয়েকজন তৈরি পোশাক রপ্তানিকারককে চাঁদা চেয়ে হুমকি দেওয়া হয়। জাহাঙ্গীর আলম নামে তৈরি পোশাক কারখানার এক মালিক  প্রথম আলো কে জানান, টেলিফোনে হুমকি দিয়ে তাঁর কাছ থেকে ২০ লাখ টাকা চাঁদা দাবি করা হয়। চাঁদা না দিলে কারখানা বন্ধ করে দেওয়ার হুমকি দেয় ওই সন্ত্রাসী। তিনি ছাড়াও নারায়ণগঞ্জের অনেক ব্যবসায়ী এ ধরনের হুমকি পাওয়ার পর বিষয়টি মহানগর গোয়েন্দা পুলিশকে জানান। গোয়েন্দা পুলিশের কর্মকর্তারা এ ঘটনায় দুজনকে গ্রেপ্তার করে।\r\nগোয়েন্দা পুলিশের একজন কর্মকর্তা জানান, সন্ত্রাসীদের মোবাইল ফোন নম্বর পরীক্ষা করে তাঁরা নিশ্চিত হয়েছেন, চাঁদা চেয়ে বেশির ভাগ হুমকি আসছে সীমান্তের ওপার থেকে বা সীমান্তের কাছাকাছি কোনো এলাকা থেকে। কিছুদিন আগে নামকরা একটি টেক্সটাইল মিলের মালিকের কাছে ভারতে আত্মগোপনে থাকা সন্ত্রাসী ডাকাত শহীদ ফোন করে ৩০ লাখ টাকা চাঁদা দাবি করে। ডাকাত শহীদ ওই ব্যবসায়ীকে জানায়, সুলতান নামের এক লোক এ টাকা নিয়ে আসবে। চাঁদা না দিলে বা এ ঘটনা পুলিশকে জানালে তাঁকে প্রাণে মেরে ফেলা হবে বলে হুমকি দেওয়া হয়। ওই ব্যবসায়ী এরপর এ ঘটনা সিআইডি পুলিশকে জানান। সিআইডির অতিরিক্ত পুলিশ সুপার মো. আবদুল্লাহ আরেফ  প্রথম আলো র কাছে এ ঘটনার সত্যতা স্বীকার করে জানান, ওই সন্ত্রাসী কলকাতার একটি নম্বর থেকে ফোন করে চাঁদা দাবি করেছিল বলে তাঁরা নিশ্চিত হয়েছেন। তিনি আরও জানান, শীর্ষ সন্ত্রাসী ইমন ভারতে গ্রেপ্তারের আগে গাউছিয়া মার্কেটের এক কাপড় ব্যবসায়ীর কাছে মোটা অঙ্কের চাঁদা চেয়েছিল। বাংলাদেশ থেকে এ অভিযোগ ভারতীয় পুলিশকে জানানোর পর তারা ইমনকে গ্রেপ্তার করে ফেরত পাঠায়। ইমনের মতো সন্ত্রাসী লম্বু সেলিম, তাজ, ইব্রাহিম, রফিক মল্লিক, জুয়েল ও ইসাহাককেও ভারত থেকে তিনি ফিরিয়ে আনেন।  \r\n জানা যায়, পলাতক সন্ত্রাসী শাহাদত মিরপুরের এক ব্যবসায়ী ও একজন পরিবহন ব্যবসায়ীর কাছে মোটা অঙ্কের চাঁদা দাবি করে ঈদের আগে। সেও কলকাতার একটি মোবাইল নম্বর থেকে ফোন করে টাকা দাবি করে। শাহাদতের মতো আবলাল, রানা, মামুন কলকাতা থেকে ফোন করে চাঁদা দাবি করছে বলে অভিযোগ রয়েছে।\r\nগোয়েন্দা পুলিশের উপকমিশনার মাইনুল আলম এ প্রসঙ্গে জানান, কিছুদিন আগে সোহাগ পরিবহনের মালিকের কাছে মোটা অঙ্কের চাঁদা দাবি করেছিল ডাকাত শহীদ। তাঁরা ওই ফোন নম্বরটি শনাক্তের পর জানতে পারেন ভারত-বাংলাদেশ সীমান্তের যশোর এলাকা থেকে এ হুমকি দেওয়া হয়। তাঁর ধারণা, ভারতে অবস্থান করা সন্ত্রাসী সীমান্তের কাছাকাছি এসে ফোন করেছিল। পরে চাঁদা না পাওয়ায় সোহাগ পরিবহনের কর্মী কামাল হোসেনকে গত ১১ সেপ্টেম্বর সন্ত্রাসীরা খুন করে। \r\nপুলিশ কর্মকর্তারা জানান, শুধু ভারত থেকে নয়, গ্রেপ্তার হওয়া সন্ত্রাসীরাও মোবাইল ফোনে হুমকি দিয়ে চাঁদাবাজি করছে। ভারত থেকে ফেরত আনা সন্ত্রাসী লম্বু সেলিম ঈদের আগে এক জমির দালালের কাছে ফোন করে চাঁদা চায়। ওই দালাল বিষয়টি পুলিশকে জানান। কারাগারে বসে মোহাম্মদপুরের সন্ত্রাসী যোসেফ ফোন করে নিজের এলাকার অপরাধীদের সঙ্গে যোগাযোগ করে বলে জানা গেছে।\r\nধানমন্ডি থানার পুলিশ জানায়, কারাগারে আটক শীর্ষ সন্ত্রাসী ইমনের সহযোগীরা ঢাকা সিটি করপোরেশনের ময়লা অপসারণের কাজে নিয়োজিত ঠিকাদার তোফাজ্জল হোসেন ভূঁইয়ার কাছে চাঁদা দাবি করে। ইমনের সহযোগী রবিন টেলিফোনে হুমকি দিয়ে তোফাজ্জলকে বলে, ইমনকে ছাড়িয়ে আনতে টাকার প্রয়োজন। এ জন্য ধানমন্ডি এলাকার ময়লা অপসারণের বাজেট থেকে প্রতি মাসে তাকে ২৫ হাজার টাকা করে দিতে হবে। টাকা না দিলে মেরে ফেলা হবে বলে হুমকি দেওয়া হয়। মোফাজ্জল এ ঘটনায় ধানমন্ডি থানায় গত ১৮ সেপ্টেম্বর মামলা (নং-৩৮) করেন। কিন্তু পুলিশ এখনো কাউকে গ্রেপ্তার করতে পারেনি। আবুল হোসেন ভূঁইয়া নামের আরেক ব্যক্তি অভিযোগ করেন, সন্ত্রাসী ইমনের নাম করে তাঁর কাছ থেকে চাঁদা দাবি করা হয়েছে। তিনি এ ঘটনা নিয়ে সাধারণ ডায়েরি করেছেন।\r\nসিআইডি পুলিশের অতিরিক্ত পুলিশ সুপার আবদুল্লাহ আরেফ  প্রথম আলো কে জানান, চাঁদাবাজির ঘটনা বেড়ে যাওয়ার খবরে গত ২৭ সেপ্টেম্বর থেকে সিআইডি ‘চাঁদাবাজ প্রতিরোধ সেল’ নামে একটি বিশেষ সেল গঠন করে। সেল গঠনের পর এ পর্যন্ত ৩০টির বেশি চাঁদাবাজির অভিযোগ এসেছে। এর মধ্যে এক লাখ টাকা চাঁদা দাবির ঘটনায় চিহ্নিত সন্ত্রাসী ও মাদক বিক্রেতা সোহেল রানাকে গ্রেপ্তার করা হয়েছে। রানা তেজগাঁও শিল্প এলাকার বাসিন্দা কামরুজ্জামান রতনের কাছে এক লাখ টাকা চাঁদা চেয়ে হুমকি দেয়। এ ঘটনায় গত ২৯ সেপ্টেম্বর কামরুজ্জামান তেজগাঁও শিল্পাঞ্চল থানায় সাধারণ ডায়েরি করেন।\r\n সিআইডির ওই কর্মকর্তা জানান, কলকাতা থেকে ও গ্রেপ্তার থাকা অবস্থায় সন্ত্রাসীরা চাঁদা চেয়ে হুমকি দিচ্ছে। তাঁদের কাছে এ ধরনের অভিযোগ এসেছে বলে তিনি জানান।\r\nঢাকা মহানগর গোয়েন্দা পুলিশের চাঁদাবাজ প্রতিরোধ সেলের সহকারী পুলিশ সুপার রফিকুল ইসলাম  প্রথম আলো কে জানান, গত দুই সপ্তাহে মহানগর গোয়েন্দা পুলিশের বিশেষ সেলে সাড়ে ৩০০ চাঁদাবাজির ঘটনার অভিযোগ এসেছে। এসব অভিযোগে দেখা গেছে, বেশির ভাগ ক্ষেত্রে চাঁদা চাওয়া হয়েছে বড় বড় সন্ত্রাসীর নাম করে। অনেক অপরাধীকে শনাক্ত করা হয়েছে বলে তিনি জানান।\r\n কারাগার থেকে সন্ত্রাসীদের টেলিফোনে হুমকির ব্যাপারে জানতে চাইলে কারা উপমহাপরিদর্শক মেজর শামসুল হায়দার ছিদ্দিকী  প্রথম আলো কে বলেন, এর আগে কারাগার থেকে মোবাইল ফোন উদ্ধারের ঘটনা ঘটলেও এখন আর ফোন পাওয়া যাচ্ছে না। তবে মোবাইল ফোনে কথা বলা বন্ধ করতে ঢাকা কেন্দ্রীয় কারাগারের চারদিকে ফ্রিকোয়েন্সি জ্যামার বসানোর কাজ শুরু হয়েছে। দুই সপ্তাহের ভেতরে জ্যামার বসানো শেষ হবে। এতে করে ফোন কাছে থাকলেও কেউ আর কথা বলতে পারবে না। তবে কারা প্রশাসনের একজন দায়িত্বশীল কর্মকর্তা স্বীকার করেন, আদালতে যাওয়ার জন্য কারাগারের বাইরে বের হলেই অনেক সন্ত্রাসী ফোনে কথা বলে। \r\n","status":true,"publishDate":{"$date":{"$numberLong":"1223402400000"}},"createdAt":{"$date":{"$numberLong":"1750326172058"}},"__v":{"$numberInt":"0"}}
{"_id":{"$oid":"6853dbc4feffa705aaa54d69"},"image":"image-1750326212388.webp","title":"হংকংয়ের ব্যাংকে মোরশেদ খান ও ছেলের ১৪ কোটি টাকার সন্ধান  ইন্টারপোল থেকে তথ্য পেয়েছে সরকার ","description":"সম্প্রতি সামাজিক যোগাযোগমাধ্যমে একটি অডিওকল ফাঁসের ঘটনায় জাতীয় নাগরিক পার্টি – এনসিপি’র যুগ্ম-আহ্বায়ক ডাঃ তাজনূভা জাবীনকে জড়িয়ে কিছু অনলাইন প্ল্যাটফর্ম এবং পতিত ফ্যাসিবাদী দলের নেতাকর্মীরা চরম কুরুচিপূর্ণ, যৌন হয়রানিমূলক ও মিথ্যা প্রোপাগান্ডা ছড়াচ্ছে। এটি বিচ্ছিন্ন কোনো ঘটনা নয়; ইতিপূর্বে নানা সময় এনসিপি’র নারী নেত্রীদের লক্ষ্য করে একই ধরণের অবমাননাকর প্রচারণা চালানো হয়েছে। এই ধরণের কুরুচিপূর্ণ প্রচার ও প্রোপাগান্ডা কেবল নারীর প্রতি অবমাননা ও নিপীড়নের বহিঃপ্রকাশ নয়; বরং এটি তাদের রাজনৈতিক কর্তাসত্তা ও সক্ষমতাকে অস্বীকার করা এবং রাজনৈতিক পরিসরকে সংকুচিত করার পরিকল্পিত প্রচেষ্টা।  \r\n\r\nদীর্ঘ দেড়যুগের গুম-খুন-ধর্ষণ ও ফ্যাসিবাদী দুঃশাসনের পর জুলাই অভ্যুত্থানের মধ্য দিয়ে বাংলাদেশের রাজনৈতিক পরিসরে নারীরা নিজেদের কর্তাসত্তাকে পুনরুদ্ধার করেছেন। সুতরাং, তাঁদের প্রতি যেকোনো ধরণের অবমাননাকর ও নিবর্তনমূলক আচরণ জুলাই অভ্যুত্থানের মৌলিক আকাঙ্ক্ষা ও আদর্শকে অস্বীকার করে। আমরা অত্যন্ত উদ্বেগের সাথে লক্ষ করছি- এমনকি ফ্যাসিবাদ বিরোধী রাজনৈতিক পক্ষগুলোর কিছু নেতাকর্মীরাও এই যৌন হয়রানিমূলক প্রচারণায় প্রত্যক্ষ অথবা পরোক্ষভাবে অংশগ্রহণ করেছেন। অনেক অনলাইন মিডিয়া এবং মিডিয়া ব্যক্তিত্বও এক্ষেত্রে দায়িত্বহীনতা ও অপেশাদারিত্বের পরিচয় দিয়েছেন। একটি মূলধারার দৈনিক পত্রিকাও জনাব তাজনূভা জাবীনকে জড়িয়ে  ইঙ্গিতপূর্ণ ফটোকার্ড প্রকাশ করেছে। যা জনপরিসরে উনাকে আরো বেশি অরক্ষিত করেছে এবং উনার বিরুদ্ধে যৌন নিপীড়নমূলক মন্তব্যকে উস্কানি দিয়েছে।   \r\n\r\nগণঅভ্যুত্থান পরবর্তী সময়ে জাতীয় নাগরিক পার্টি রাজনৈতিক পরিসরে নারীদের অংশগ্রহণ বৃদ্ধিতে অগ্রণী ভূমিকা পালন করে আসছে। ফলে এনসিপি’র নেতৃত্বস্থানীয় পর্যায়ে অধিক হারে নারীদের অংশগ্রহণকে বাধাগ্রস্ত করার জন্য পুরোনো রাজনৈতিক বন্দোবস্তের সমর্থকগণ চেষ্টা চালিয়ে যাচ্ছে।    \r\n\r\nজাতীয় নাগরিক পার্টি – এনসিপি নারীদের প্রতি এই ধরণের নিপীড়ন ও যৌন হয়রানিমূলক ক্যাম্পেইনের তীব্র নিন্দা ও প্রতিবাদ জানায়। এই ধরণের ক্যাম্পেইন অব্যাহত থাকলে আগামীতে এনসিপি সকল অনলাইন-অফলাইন নারী নির্যাতক ও সহযোগীদের বিরুদ্ধে আইনানুগ ব্যবস্থা গ্রহণ করবে এবং সর্বশক্তি দিয়ে তা মোকাবেলা করবে।\r\n\r\nবার্তা প্রেরক \r\nসালেহ উদ্দিন সিফাত \r\nযুগ্ম সদস্যসচিব (দপ্তর) \r\nজাতীয় নাগরিক পার্টি - এনসিপি","status":true,"publishDate":{"$date":{"$numberLong":"1223229600000"}},"createdAt":{"$date":{"$numberLong":"1750326212403"}},"__v":{"$numberInt":"0"}}
{"_id":{"$oid":"6853dbfafeffa705aaa54d6d"},"image":"image-1750326265984.webp","title":"সালেহ উদ্দিন সিফাত  যুগ্ম সদস্যসচিব (দপ্তর)  জাতীয় নাগরিক পার্টি - এনসিপি","description":"কামরুল হাসান  ও  শিশির মোড়ল \r\nকারা কতৃ‌র্পক্ষ বলছে, জরুরি অবস্থা জারির পর পাঁচজন কারাবন্দীর জন্য সরকার মেডিকেল বোর্ড গঠন করেছে। এঁরা হলেন আওয়ামী লীগের সভানেত্রী শেখ হাসিনা, সাধারণ সম্পাদক আব্দুল জলিল, সাবেক স্বরাষ্ট্রমন্ত্রী মোহাম্মদ নাসিম এবং বিএনপির চেয়ারপারসন খালেদা জিয়ার দুই ছেলে তারেক রহমান ও আরাফাত রহমান কোকো।\r\nকিন্তু  প্রথম আলো র অনুসন্ধানে এই পাঁচজনের বাইরে আরও অন্তত ২১ জনের চিকিৎসা সম্পর্কে জানা গেছে, তাঁদের জন্য গঠিত মেডিকেল বোর্ডের বিষয়ে কারা কতৃ‌র্পক্ষ অবহিত নয়। বঙ্গবন্ধু শেখ মুজিব মেডিকেল বিশ্ববিদ্যালয়—বিএসএমএমইউয়ের চিকিৎসকেরা নিজ উদ্যোগে এসব বোর্ড গঠন করেছেন। এসব বোর্ডের প্রতিবেদনের পরিপ্রেক্ষিতে অনেক কারাবন্দী জামিনও পেয়েছেন।\r\nএ প্রসঙ্গে যোগাযোগ করা হলে কারা উপমহাপরিদর্শক মেজর সামসুল হায়দার ছিদ্দিকী  প্রথম আলো কে বলেন, কারাবন্দীসংক্রান্ত কোনো কাগজ কারা কতৃ‌র্পক্ষের মাধ্যমে আদালতে পাঠানোর কথা থাকলেও তা মানা হচ্ছে না। বন্দীদের আইনজীবীরা হাসপাতাল থেকে চিকিৎসাসংক্রান্ত প্রতিবেদন নিয়ে নিজেরাই আদালতে জমা দিচ্ছেন। এসব প্রতিবেদন সম্পর্কে কারা কতৃ‌র্পক্ষ কিছু জানে না।\r\nজ্যেষ্ঠ আইনজীবীদের সঙ্গে কথা বলে জানা গেছে, কারাবন্দী সম্পর্কে যেকোনো কাগজপত্র বা প্রতিবেদন তৈরি হলে তা অবশ্যই কারা কতৃ‌র্পক্ষের জ্ঞাতসারেই হতে হবে।\r\nকারা সূত্র জানায়, উচ্চ আদালত সাবেক মন্ত্রী মওদুদ আহমদ, চট্টগ্রামের মেয়র এ বি এম মহিউদ্দিন চৌধুরী ও সাবেক প্রতিমন্ত্রী ড. মহীউদ্দীন খান আলমগীরের স্বাস্থ্যসংক্রান্ত প্রতিবেদন চেয়েছিলেন কারা কতৃ‌র্পক্ষের কাছে। কারা কতৃ‌র্পক্ষ শুধু এই তিনজনের স্বাস্থ্যসংক্রান্ত কাগজপত্র হাসপাতাল থেকে নিয়ে আদালতে উপস্থাপন করে।\r\nবিএসএমএমইউয়ের তত্ত্বাবধায়কের কার্যালয় সূত্র বলছে, জরুরি অবস্থা জারির পর হাসপাতালে ভর্তি হওয়া রাজনৈতিক নেতা, ব্যবসায়ী, আমলাসহ অনেকের জন্যই মেডিকেল বোর্ড গঠিত হয়েছে। চিকিৎসকেরা নিজ উদ্যোগে এসব বোর্ড গঠন করেছেন বলে সূত্রগুলো বলছে।\r\nচিকিৎসাধীন বন্দীর জন্য মেডিকেল বোর্ড গঠনের নিয়ম বা বিধি সম্পর্কে স্বাস্থ্য অধিদপ্তর বা বিশ্ববিদ্যালয় কতৃ‌র্পক্ষ সুনির্দিষ্ট কিছু জানাতে পারেনি। নাম প্রকাশে অনিচ্ছুক স্বাস্থ্য অধিদপ্তরের একজন পরিচালক বলেন, বোর্ড গঠন হয় মূলত রোগ ব্যবস্থাপনার সুবিধার্থে। বিষয়টি ব্যাখ্যা করার জন্য তিনি বলেন, ‘ধরুন, হৃদরোগে আক্রান্ত কোনো ব্যক্তি একজন হৃদরোগ বিশেষজ্ঞ অধ্যাপকের চিকিৎসাধীন আছেন। কিন্তু ওই রোগী আরও একাধিক রোগে আক্রান্ত হতে পারেন বা তাঁর অসুস্থতা থাকতে পারে। ফলে অন্য রোগের চিকিৎসার জন্য একাধিক চিকিৎসকের পরামর্শ নেওয়ার দরকার হতে পারে। তখনই কয়েকজন চিকিৎসক নিয়ে মেডিকেল বোর্ড গঠন করা হয়।’\r\nগঠিত মেডিকেল বোর্ডগুলো সম্পর্কে নাম প্রকাশে অনিচ্ছুক বিএসএমএমইউয়ের একজন সহকারী তত্ত্বাবধায়ক  প্রথম আলো কে বলেন, রোগীর দায়িত্বপ্রাপ্ত চিকিৎসক বিএসএমএমইউয়ের তত্ত্বাবধায়ককে (সুপার) লিখিত অনুরোধ করেন বোর্ড গঠন করার জন্য। এর পরই তত্ত্বাবধায়কের কার্যালয়ে বোর্ড গঠন করা হয়। ওই কর্মকর্তা বলেন, চিকিৎসকের অনুরোধ ছাড়া হাসপাতাল কতৃ‌র্পক্ষ কোনো বোর্ড গঠন করেনি।\r\nবিএসএমএমইউয়ের চক্ষুবিজ্ঞান বিভাগের সহযোগী অধ্যাপক ডা. মো. আব্দুল কুদ্দুসের অনুরোধে হাসপাতাল কতৃ‌র্পক্ষ বিএনপির সাবেক সাংসদ নাসির উদ্দিন পিন্টুর জন্য ছয় সদস্যের একটি বোর্ড গঠন করে। পিন্টুর মূলত চোখের সমস্যা। এ জন্য তিন দফায় তিনি নয় মাস ২৪ দিন ধরে এই হাসপাতালের প্রিজন সেলে কাটাচ্ছেন।\r\nহাসপাতালের তত্ত্বাবধায়কের কাছে বিএনপির সাবেক মন্ত্রী মির্জা আব্বাসের জন্য বোর্ড গঠনের অনুরোধ করেন বিএসএমএমইউয়ের কার্ডিওলজি বিভাগের সহযোগী অধ্যাপক ডা. মো. শফিউদ্দিন। কতৃ‌র্পক্ষ ১১ জনের একটি বোর্ড গঠন করে। বোর্ডের সুপারিশে মির্জা আব্বাস দুই দফায় তিন মাস চিকিৎসা নেন। এর আগে তাঁকে অ্যাপোলো হাসপাতালে ভর্তি করানো হয়েছিল। কিন্তু হাসপাতালে বসে মুঠোফোনে কথা বলার অভিযোগে তাঁকে গত বছরের ৫ জুন কারাগারে ফিরিয়ে নেওয়া হয়।\r\nআওয়ামী স্বেচ্ছাসেবক লীগের সাধারণ সম্পাদক পঙ্কজ দেবনাথ ভুগছেন মেরুদণ্ডের সমস্যায়। নিউরো সার্জারি বিভাগের অধ্যাপক কনক কান্তি বড়ুয়ার অনুরোধে সাতজন চিকিৎসক নিয়ে একটি মেডিকেল বোর্ড গঠন করে হাসপাতাল কতৃ‌র্পক্ষ। গত ১৩ সেপ্টেম্বর থেকে পঙ্কজ দেবনাথ প্রিজন সেলে ভর্তি আছেন।\r\nএকইভাবে নাজমুল হুদা, মওদুদ আহমদ, লুৎফুজ্জামান বাবর, হাফিজ ইব্রাহিম, আমানউল্লাহ আমান, ইকবাল হাসান টুকু, মীর মো. নাছিরউদ্দিন, খন্দকার মোশাররফ হোসেন, মঞ্জুরুল আহসান মুন্সি, আলতাফ হোসেন চৌধুরী, রুহুল কুদ্দুস তালুকদার দুলু, ওয়াদুদ ভূঁইয়া, সাবেক সচিব আ ন হ আখতার হোসেন ও সাবেক বন সংরক্ষক মুন্সি আনোয়ারুল ইসলামের জন্যও বোর্ড গঠন করা হয়।\r\nচিকিৎসাধীন কারাবন্দী রাজনৈতিক নেতাদের তালিকা থেকে দেখা যায়, আওয়ামী লীগের নেতাদের জন্য বোর্ড গঠনের অনুরোধ করেছেন স্বাধীনতা চিকিৎসক পরিষদের সদস্য কোনো চিকিৎসক। আর বিএনপির নেতাদের ক্ষেত্রে অনুরোধ এসেছে বিএনপিপন্থী চিকিৎসকদের সংগঠন ড্যাব নেতাদের কাছ থেকে।\r\nবিএসএমএমইউয়ের একজন সহকারী তত্ত্বাবধায়ক গতকাল  প্রথম আলো কে বলেন, কোনো বন্দী সম্পর্কে আদালত কারা কতৃ‌র্পক্ষের কাছে জানতে চাইতে পারে। কারা কতৃ‌র্পক্ষ তখন স্বাস্থ্য মন্ত্রণালয় বা সংশ্লিষ্ট হাসপাতাল কতৃ‌র্পক্ষের কাছে বন্দীর শারীরিক অবস্থা জানতে চায়। মন্ত্রণালয় বা হাসপাতাল তখন একাধিক চিকিৎসক নিয়ে একটি বোর্ড গঠন করে। ওই বোর্ডের প্রতিবেদন হাসপাতাল কতৃ‌র্পক্ষ কারা কতৃ‌র্পক্ষের কাছে দেয়। কারা কতৃ‌র্পক্ষ তখন তা আদালতে উপস্থাপন করে।\r\nকারা কতৃ‌র্পক্ষ বলছে, মেডিকেল বোর্ড গঠনের বিষয়ে কারাবিধিতে সুনির্দিষ্টভাবে কিছু বলা নেই। তবে কারাবিধি অনুযায়ী কারাবন্দীর চিকিৎসাসেবা নিশ্চিত করার দায়িত্ব কারা কতৃ‌র্পক্ষের। সাম্প্রতিককালে বিএসএমএমইউতে থাকা বন্দীদের অনেকের বিষয়ে চিকিৎসকেরা নিজ উদ্যোগে বোর্ড গঠন করেছেন এবং ওই সব বোর্ড রোগী সম্পর্কে যেসব প্রতিবেদন তৈরি করছে, তা বন্দীর পক্ষে আদালতে হাজির করা হয়েছে। এসব প্রতিবেদন উপস্থাপন করে অনেকে জামিন পর্যন্ত পেয়েছেন।\r\nজানা গেছে, ওই সব বোর্ডের সুপারিশের ভিত্তিতে এ পর্যন্ত ওবায়দুল কাদের, মোসাদ্দেক আলী ফালু, মির্জা আব্বাস, আমানউল্লাহ আমান, ইকবাল হাসান মাহমুদ টুকু, সাবেরা আমানসহ অনেকে জামিন পেয়েছেন। ইয়াবা ব্যবসায়ী আমিন হুদা পর্যন্ত অসুস্থতার কথা বলে জামিন পেয়েছেন। গত ৮ সেপ্টেম্বর দ্বিতীয় দফায় গ্রেপ্তারের পর থেকে আমিন হুদা প্রিজন সেলেই আছেন। এর আগে পাঁচ মাস তিনি বারডেম ও বিএসএমএমইউয়ের প্রিজন সেলে কাটান। \r\n","status":true,"publishDate":{"$date":{"$numberLong":"1225562400000"}},"createdAt":{"$date":{"$numberLong":"1750326266048"}},"__v":{"$numberInt":"0"}}
{"_id":{"$oid":"6853dc2ffeffa705aaa54d71"},"image":"image-1750326319408.webp","title":"বোন-ভাগ্নিকে নিয়ে নির্বাচনী প্রচারে শেখ হাসিনা","description":"কামরুল হাসান,  গোপালগঞ্জ থেকে  \r\n ‘আমি এবার নতুন ভোটার, ভোট দিব। আমার মতো যারা নতুন ভোটার, তাদের আহ্বান জানাচ্ছি নৌকা মার্কায় ভোট দিন, দেশকে সোনার বাংলা হিসেবে গড়ে তুলুন। এভাবেই নতুন ভোটারদের আকৃষ্ট করে ভোট চাইছেন রূপন্তি। শেখ রেহানার বড় মেয়ে রূপন্তি মা ও খালা শেখ হাসিনার সঙ্গে নির্বাচনী প্রচারে গিয়ে বিভিন্ন জনসভায় বক্তব্য দিতে গিয়ে এসব কথা বলছেন। তবে শেখ রেহানা প্রচারাভিযানে নামলেও কোনো বক্তব্য দেননি। \r\nআওয়ামী লীগের সভানেত্রী শেখ হাসিনা গতকাল সকাল থেকে দেশের দক্ষিণ-পশ্চিমাঞ্চলের চারটি জেলায় নির্বাচনী প্রচার শুরু করেছেন। তিন দিনের সফরের প্রথম দিনে তিনি ঢাকায় একটি, মুন্সিগঞ্জে পাঁচটি জনসভায় ভাষণ ও বিভিন্ন পথসভা করেন। এ সময় তিনি ওই সব এলাকার দলীয় প্রার্থীদের ভোটারদের সঙ্গে পরিচয় করিয়ে দেন। গ্যাস বিক্রি নিয়ে নিজের মতামত প্রকাশ করে বলেন, আওয়ামী লীগ ক্ষমতায় থাকার সময় গ্যাস দেওয়ার জন্য বিদেশের অনেক চাপ ছিল। কিন্তু আমরা মাথা নত করিনি। বাংলাদেশের গ্যাস এ দেশের সম্পদ, এ দেশেই থাকবে।\r\nবিএনপির চেয়ারপারসন তত্ত্বাবধায়ক সরকারের কঠোর সমালোচনা করলেও শেখ হাসিনা তত্ত্বাবধায়ক সরকারের বিরুদ্ধে তেমন কিছুই বলেননি। তবে গোপালগঞ্জের প্রার্থী কাজী জাফর উল্যাহর স্ত্রী নিলুফার জাফর উল্যাহর সঙ্গে পরিচয় করিয়ে দেওয়ার সময় তিনি তত্ত্বাবধায়ক সরকারের নাম উল্লেখ না করে বলেন, জাফর উল্যাহর বিরুদ্ধে মিথ্যা মামলা দিয়ে নির্বাচন করতে দেওয়া হয়নি। একইভাবে আমাকে ও রেহানাকেও মিথ্যা মামলায় জড়ানো হয়েছে। তাঁর অপরাধ ছিল আমার বিরুদ্ধে অভিযোগ আনতে রাজি হননি। ওই আসনে মহাজোটের শরিক দল জাকের পার্টির প্রার্থী পীরজাদা মোস্তফা আমীর ফয়সলের নির্বাচনে প্রতিদ্বন্দ্বিতা করা প্রসঙ্গে তিনি বলেন, ‘আমার সঙ্গে তাঁর কথা হয়েছিল। তার নির্বাচনে দাঁড়ানোর কথা ছিল না। কেন দাঁড়ালেন বুঝতে পারছি না।’\r\nআওয়ামী লীগ সভানেত্রী তাঁর নির্বাচনী প্রচারের শুরুতেই পদ্মা সেতু নির্মাণের অঙ্গীকার করলেন। তিনি সব বক্তৃতায় দ্রব্যমূল্যের ঊর্ধ্বগতির কথা বলেন এবং ক্ষমতায় গেলে মূল্য কমানোর প্রতিশ্রুতি দেন। \r\nগতকাল সকালে শ্যামপুরে প্রথম জনসভায় সানজিদা খানমকে পরিচয় করিয়ে দিয়ে শেখ হাসিনা বলেন, এ এলাকা যে রাজধানীর মধ্যের তা দেখে বোঝা যায় না। এখানে কোনো উন্নয়ন হয়নি। \r\nমুন্সিগঞ্জের শ্রীনগর স্টেডিয়ামে মুন্সিগঞ্জ-১ আসনের প্রার্থী সুকুমার রঞ্জন ঘোষের সঙ্গে পরিচয় করিয়ে শেখ হাসিনা বলেন, এ অঞ্চলের মানুষ পদ্মা সেতু নির্মাণের জন্য এতদিন ধরে দাবি জানিয়ে আসছে। তাঁর দল ক্ষমতায় গেলে পদ্মা সেতু নির্মাণ করে মংলা বন্দর পর্যন্ত যাতায়াত ব্যবস্থা সহজ করে দেবে। পাশাপাশি এ অঞ্চলের জনগণের আরও একটি দাবি ঘরে ঘরে গ্যাস সরবরাহের ব্যবস্থা করা হবে।\r\nমাওয়া বালিগাঁও কলেজ মাঠে আয়োজিত জনসভায় মুন্সিগঞ্জ-২ আসনের প্রার্থী সেগুফতা ইয়াসমিন এমিলিকে পরিচয় করিয়ে দেন শেখ হাসিনা।\r\nবিএনপির সমালোচনা করে আওয়ামী লীগের সভানেত্রী বলেন, বিএনপি-জামায়াত জোট সরকার বিদ্যুতের নামে ২০ হাজার কোটি টাকা চুরি করেছে। বিদ্যুতের বদলে এ দেশের মানুষ পেয়েছে খাম্বা। আওয়ামী লীগ সরকারের শাসনামলে ৬৫ টাকার সয়াবিন তেল ২৮ টাকা রেখেছিলাম। মানুষকে ১০ টাকায় চাল খাইয়েছি। \r\nশেখ হাসিনা বলেন, আমরা নির্বাচিত হলে স্নাতক পর্যন্ত শিক্ষা অবৈতনিক করে দেব। আরও নতুন নতুন স্কুল-কলেজ প্রতিষ্ঠা করে ভর্তি সমস্যার সমাধান করব। \r\nবিএনপি-জামায়াত জোট সরকার ক্ষমতায় গিয়ে ২০০১ সালের পর তেল, চাল, ডালসহ নিত্যপ্রয়োজনীয় জিনিসের দাম বাড়িয়ে জনগণের পকেট খালি করেছে। \r\nখোলাবাজারে সার সরবরাহ করা হবে। কৃষিখাতে ভতু‌র্কি, বিদ্যুৎ সমস্যার সমাধান, কৃষি ঋণ ও নদীভাঙন রোধে কার্যকর পদক্ষেপ নেওয়া হবে।\r\nআওয়ামী লীগের সভানেত্রীর সফরকে ঘিরে উৎসবমুখর ছিল পুরো এলাকা। তাঁর যাত্রাপথে দুই ধারে দাঁড়িয়ে ছিল হাজার হাজার মানুষ। মানুষের ভিড়ে আওয়ামী লীগ নেত্রীর গাড়িবহরকে এগোতে বেশ বেগ পেতে হয়। রাতে তিনি টুঙ্গিপাড়ায় বঙ্গবন্ধুর কবর জিয়ারত করে দিনের কাজ শেষ করেন। আজ তিনি কোটালিপাড়া মাঠে জনসভায় ভাষণ দেবেন। \r\n \r\n","status":true,"publishDate":{"$date":{"$numberLong":"1229450400000"}},"createdAt":{"$date":{"$numberLong":"1750326319424"}},"__v":{"$numberInt":"0"}}
{"_id":{"$oid":"6853dc66feffa705aaa54d75"},"image":"image-1750326374592.webp","title":"কোটালীপাড়ার সেই মাঠে ভোট চাইলেন হাসিনা ","description":"জনসভায় শেখ হাসিনা বলেন, ‘আমরা সরকার গঠন করতে পারলে অবশ্যই পদ্মা সেতু করব’ \r\nকামরুল হাসান  ও  সুব্রত সাহা বাপী,  গোপালগঞ্জ থেকে\r\nপ্রধানমন্ত্রী থাকার সময় কোটালীপাড়ার এই মাঠেই শেখ হাসিনাকে হত্যার জন্য বোমা পুঁতে রেখেছিলেন মুফতি হান্নান ও তাঁর সহযোগী জঙ্গিরা। আট বছর পর নির্বাচনী প্রচারে এসে সেই লুৎফর রহমান ডিগ্রি কলেজের মাঠে আয়োজিত জনসভায় ভাষণ দিলেন এবং নিজের জন্য ভোট চাইলেন আওয়ামী লীগের সভানেত্রী শেখ হাসিনা।\r\nভাষণে আওয়ামী লীগের সভানেত্রী সে কথাই স্মরণ করিয়ে দিয়ে বললেন, ‘ক্ষমতায় থাকার সময়ই ৭৬ ও ৮৪ কেজি ওজনের বোমা পঁুতে রেখে আমাকে হত্যার চেষ্টা করা হয়েছিল। কিন্তু আল্লাহ যাকে বাঁচিয়ে রাখেন, কেউ তাকে মারতে পারে না। আপনাদের দোয়ায় আমি বেঁচে থাকব।’ শেখ হাসিনা এই জনসভায় তাঁর নিজের জন্য নৌকা মার্কায় ভোট চান।\r\nআওয়ামী লীগের সভানেত্রী শেখ হাসিনার নির্বাচনী এলাকা গোপালগঞ্জ-৩ (টুঙ্গিপাড়া-কোটালীপাড়া) আসনে গতকাল সোমবার থেকে তিনি প্রচার শুরু করেছেন। সকালে টুঙ্গিপাড়ায় বঙ্গবন্ধুর সমাধি সৌধ কমপ্লেক্সের উন্মুক্ত নাট্যমঞ্চে এবং বিকেলে কোটালীপাড়ার শেখ লুৎফর রহমান ডিগ্রি কলেজ মাঠে তিনি ভাষণ দেন। ২০০০ সালের ২২ জুলাই প্রধানমন্ত্রী থাককালে এই মাঠে তাঁকে হত্যার জন্য বোমা পঁুতে রাখা হয়েছিল। এ ঘটনার পর শেখ হাসিনা কোটালীপাড়ায় এলেও ওই স্থানে আর কোনো জনসভা করেননি। আট বছর পর নিজের নির্বাচনী প্রচারে গতকালই তিনি সেখানে আয়োজিত জনসভায় ভাষণ দেন। তবে শেখ হাসিনার জনসভা উপলক্ষে এবার সেখানকার নিরাপত্তাব্যবস্থা ছিল চোখে পড়ার মতো।\r\nগোপালগঞ্জের পুলিশ সুপার আব্দুল কুদ্দুস আমিন জানান, পাঁচ দিন আগে থেকে সাদা পোশাকের পুলিশ ওই সভাস্থল ঘিরে রাখে। দুই দিন আগে থেকেই সেখানে পুলিশ মোতায়েন করা হয়। পুলিশের পাশাপাশি র‌্যাব ও পিজিআর সেখানে তিন স্তরের নিরাপত্তা বলয় তৈরি করে। এ ছাড়া আশপাশের সব এলাকায় মাইন শনাক্তকরণ যন্ত্র দিয়ে তল্লাশি চালানো হয়। এ রকম নিশ্ছিদ্র নিরাপত্তার মধ্যে ভাষণ দেন শেখ হাসিনা। টুঙ্গিপাড়া থেকে কোটালীপাড়ায় যাওয়ার পথে দুই ধারে অসংখ্য মানুষ ‘শ্যাকের বেটিকে’ দেখার জন্য ভিড় করে। জাতীয় ও রং-বেরঙের পতাকা নেড়ে তারা শেখ হাসিনাকে স্বাগত জানায়। তিনিও হাত নেড়ে তাদের শুভেচ্ছা জানান।\r\nশেখ হাসিনা বলেন, ‘২০০১ সালে ষড়যন্ত্র করে আওয়ামী লীগকে ক্ষমতায় আসতে দেওয়া হয়নি। কিন্তু এবার আপনারা আর তা হতে দেবেন না। আপনারা নৌকা প্রতীকে ভোট দিয়ে আওয়ামী লীগকে জয়যুক্ত করুন। আওয়ামী লীগ ক্ষমতায় গেলে দেশে আর কেউ গৃহহারা থাকবে না।’ নির্বাচনে নৌকা প্রতীকে ভোট দেওয়ার আহ্বান জানিয়ে তিনি বলেন, মানুষ একটি সুষ্ঠু ও গ্রহণযোগ্য নির্বাচনের জন্য গভীর আগ্রহের সঙ্গে অপেক্ষা করছে। মানুষকে এখন সিদ্ধান্ত নিতে হবে, যারা দেশকে দুর্নীতিগ্রস্ত করেছে, কালো টাকার মালিক হয়েছে, তাদের হাতে দেশকে তুলে দেবে; নাকি যারা দেশকে সমৃদ্ধ করেছে, তাদের হাতে তুলে দেবে।\r\n চারদলীয় জোট সরকারের শাসনামলের সমালোচনা করে শেখ হাসিনা বলেন, তারা এক কোটি ২৩ লাখ ভুয়া ভোটার বানিয়ে জনগণের ভোট চুরি করেছিল। জনগণকে সজাগ হতে হবে। নতুন ভোটারদের উদ্দেশে তিনি বলেন, ‘তোমাদের ভবিষ্যৎ তোমাদেরই নির্ধারণ করতে হবে।’\r\nআওয়ামী লীগের সভানেত্রী শেখ হাসিনা তিন দিনের সফরে এসে বরাবরের মতো টুঙ্গিপাড়ায় বঙ্গবন্ধু সমাধি সৌধসংলগ্ন বঙ্গবন্ধু ভবনে উঠেছেন। গতকাল সকালে তিনি স্থানীয় নেতা-কর্মীদের সঙ্গে দেখা করে নিজের এলাকার নির্বাচন বিষয়ে খোঁজ-খবর করেন। দুপুরের দিকে তিনি বঙ্গবন্ধু সমাধি সৌধের উন্মুক্ত নাট্যমঞ্চে বক্তব্য দেন। তিনি তত্ত্বাবধায়ক সরকারের নাম উল্লেখ না করে বলেন, ‘মামলা দিয়ে গ্রেপ্তার করে আমাকে হয়রানি করা হয়েছে। যেভাবে বন্দী করা হয়েছে, তা আপনারা জানেন। আমার অপরাধ, আমি অন্যায়ের প্রতিবাদ করেছি। আমার ওপর জুলুম হয়েছে। মিথ্যা মামলা দিয়ে পরোয়ানা জারি করা হয়েছে। আবার দেশে আসতেও বাধা দেওয়া হয়েছে। কিন্তু আমি অন্যায়ের কাছে মাথা নত করিনি। আমার শক্তি হলেন আপনারা। আমার সংগ্রাম মানুষের জন্য।’ \r\nশেখ হাসিনা বলেন, ‘গ্রেপ্তারের পর আমাকে নির্জন কারাগারে রাখা হয়েছিল, অথচ একা কখনো টেবিলে ভাত খাইনি। আমার বিশ্বাস, আমি কোনো অন্যায় করিনি, মুক্তি পাব। আমি যে আবারও রেহানাকে নিয়ে বঙ্গবন্ধুর মাজারে আসতে পারব, আপনাদের সঙ্গে দেখা করতে পারব, তা নিয়ে সন্ধিহান ছিলাম।’ এ সময় আবেগাপ্লুত হয়ে কান্নায় ভেঙে পড়েন তিনি। তিনি বলেন, ‘আল্লাহ চেয়েছেন, তাই আমি বারবার মৃত্যুর মুখ থেকে ফিরে এসেছি।’\r\n শেখ হাসিনা বলেন, ‘আওয়ামী লীগ সরকার ১৮ হাজার কমিউনিটি হেলথ সেন্টার তৈরি করে চিকিৎসাসেবা মানুষের দোরগোরায় পৌঁছে দেওয়ার ব্যবস্থা করেছিল। কিন্তু জোট সরকার রাজনৈতিক প্রতিহিংসার কারণে ক্ষমতায় এসে চার হাজার কমিউনিটি হেলথ সেন্টার তৈরির পরও প্রকল্পটি বন্ধ করে দেয়। আওয়ামী লীগ ক্ষমতায় গেলে এগুলো চালু করবে। বয়স্ক ভাতা দ্বিগুণ করা হবে, তাদের চলাফেরা ফ্রি করে দেব। কৃষকদের মধ্যে বিনামূল্যে সার বিতরণ করা হবে।’ বক্তব্যের সময় উপস্থিত লোকজন পদ্মা সেতুর দাবি তুললে শেখ হাসিনা বলেন, ‘আমরা সরকার গঠন করতে পারলে অবশ্যই পদ্মা সেতু করব।’ \r\n","status":true,"publishDate":{"$date":{"$numberLong":"1229536800000"}},"createdAt":{"$date":{"$numberLong":"1750326374656"}},"__v":{"$numberInt":"0"}}
{"_id":{"$oid":"6853dc91feffa705aaa54d79"},"image":"image-1750326417788.webp","title":"খুলনা ও বাগেরহাটে শেখ হাসিনা দুর্নীতিবাজরা ক্ষমতায় এলে দেশের সর্বনাশ হয়ে যাবে","description":"কামরুল হাসান,  খুলনা থেকে\r\nসন্ত্রাসী, গডফাদারদের নির্বাচনে মনোনয়ন দেওয়ার ব্যাপারে চারদলীয় জোটকে দুষলেন আওয়ামী লীগের সভানেত্রী শেখ হাসিনা। খুলনা ও বাগেরহাটের বিভিন্ন জনসভায় তিনি বলেন, বিএনপিসহ চারদলীয় জোট এবারের নির্বাচনে কালো টাকার মালিক, গডফাদার, দুর্নীতিবাজ ও লুটেরাদের মনোনয়ন দিয়েছে। ওরা ক্ষমতায় এলে দেশের সর্বনাশ হয়ে যাবে। \r\nনির্বাচনী প্রচারের তৃতীয় দিনে বাগেরহাটে চারটি ও খুলনায় দুটি জনসভায় ভাষণ দেন শেখ হাসিনা। এর মধ্যে তিনটি তাঁর নিজের নির্বাচনী এলাকা বাগেরহাট-১ আসনে। এই সফরে তাঁর সঙ্গে আছেন শেখ রেহানা, তাঁর মেয়ে রূপন্তি ও শেখ হেলালের ছেলে শেখ তন্ময়। \r\nশেখ হাসিনা গতকাল সকালে প্রথম সভা করেন বাগেরহাটের মোল্লাহাটের খলিলুর রহমান ডিগ্রি কলেজ মাঠে। এ আসন থেকে মূলত তাঁর চাচাতো ভাই শেখ হেলাল উদ্দিন নির্বাচন করেন। ২০০১ সালের নির্বাচনে শেখ হেলাল এই আসনে বিজয়ী হন। বর্তমানে সাজাপ্রাপ্ত ও আত্মগোপনে থাকায় এ আসনে তিনি প্রতিদ্বন্দ্বিতা করছেন না। \r\nজনসভায় আসা মোল্লাহাটের মুক্তিযোদ্ধা আলী রেজা রাজু বলেন, ‘সাত বছর আগে এহেনেই শেখ হেলালরে বোমা মেরে হত্যা করতে চেয়েছিল। সেই জনসভায় আমিও ছিলাম। কিছু বুঝে ওঠার আগে নিজেরে যহন মাটিতে আবিষ্কার করলাম, তখন চারপাশে ছিন্নভিন্ন লাশ আর কাটা-ছেঁড়া মানুষের চেঁচামেচি। বারুদ আর রক্তের গন্ধ। আমরা এসব ঘটনা আর চাই না।’ \r\nশেখ হাসিনা সেই বোমা হামলার কথা উল্লেখ করে বলেন, বিগত ২০০১ সালে হেলাল এখানে নির্বাচনী জনসভা করতে এসেছিলেন। কিন্তু বোমা হামলায় নয়জন নিরীহ মানুষ মারা গিয়েছিলেন। \r\nএর আগে শেখ হাসিনা চিতলমারী উপজেলার এ কে এম ফয়জুল হক সরকারি প্রাথমিক বিদ্যালয় মাঠে এক জনসভায় বক্তৃতা করেন। জনসভায় শেখ রেহানার মেয়ে আজমিরা সিদ্দীকী রুপন্তিও তাঁর মতো নতুন ভোটারদের নৌকায় ভোট দেওয়ার আবেদন জানান। বক্তব্য দেন শেখ হেলালের ছেলে তন্ময়ও। সভায় শেখ হেলালের ছোট ভাই শেখ রুবেলকেও সবার সঙ্গে পরিচয় করিয়ে দেওয়া হয়। \r\nচিতলমারী আওয়ামী লীগের প্রয়াত নেতা কালিদাস বড়ালের স্ত্রী হ্যাপী বড়াল সভায় বক্তৃতা করেন। কথা বলতে বলতে তিনি কান্নায় ভেঙে পড়েন। এ সময় শেখ হাসিনা তাঁকে জড়িয়ে ধরেন। \r\nনির্বাচিত হলেও শেখ হাসিনা এ আসন ছেড়ে দেবেন। অন্য কেউ উপনির্বাচনে নির্বাচিত হবেন। তবুও কেন শেখ হাসিনাকে ভোট দেবেন? এমন প্রশ্নের জবাবে চিতলমারীর জনসভায় আসা আউড়াবর্নি গ্রামের ইব্রাহিম মুন্সি বলেন, ‘কোনো অবস্থাতেই আর দেশকে অরাজক পরিস্থিতির দিকে ঠেলে দেওয়া ঠিক হবে না। আওয়ামী লীগ ক্ষমতায় না গেলে দেশের বড় ক্ষতি হয়ে যাবে। আর আপা (শেখ হাসিনা) সিট ছাড়লেও আমাগে পছন্দের কেউরে ছাড়বে।’ \r\nশেখ হাসিনা এরপর ফকিরহাটের কাজী আজাহার আলী কলেজ মাঠের জনসভায় ভাষণ দেন। দুপুরে বাগেরহাটের হজরত খানজাহান আলী মাজার জিয়ারতের পর শেখ হাসিনা বাগেরহাট কলেজ মাঠে ভাষণ দেন। এখানে বাগেরহাটের বিভিন্ন আসনে মহাজোটের প্রার্থীদের সবার সঙ্গে পরিচয় করিয়ে দেন তিনি। \r\nএরপর খুলনার খুদির বটতলায় আয়োজিত জনসভায় খুলনা-৪ আসনে মহাজোটের প্রার্থী মোল্লা জালাল উদ্দিনকে পরিচয় করিয়ে দেন শেখ হাসিনা। বিকেলে সবচেয়ে বড় জনসভা হয় খুলনা সার্কিট হাউস মাঠে। মানুষের উপচে-পড়া ভিড়ের ভেতরে শেখ হাসিনার গাড়িবহরকে সভামঞ্চের দিকে যেতে বেশ বেগ পেতে হয়। এ সভায় খুলনার বিভিন্ন আসনের মহাজোট প্রার্থীদের পরিচয় করিয়ে দেওয়া হয়। সভায় শেখ হাসিনা পদ্মা সেতু নির্মাণের প্রতিশ্রুতি দেন। \r\n নিহত যুবলীগ নেতার বাড়িতে শেখ হাসিনা \r\n মোল্লাহাট খলিলুর রহমান ডিগ্রি কলেজ মাঠে শেখ হাসিনার জনসভার সব আয়োজন করে স্থানীয় আওয়ামী লীগ। এ সময় সাংগঠনিক কাজে মোটরসাইকেল নিয়ে ঢাকা-খুলনা মহাসড়কের মোল্লাহাটের আবুল খায়ের সেতুর দক্ষিণ প্রান্তে ট্রাকের চাপায় নিহত হন স্থানীয় যুবলীগের নেতা ওয়ারিদ চৌধুরী (২৬)। শেখ হাসিনা মোল্লাহাটের জনসভায় যোগ দেওয়ার আগে নিহত ওয়ারিদ চৌধুরীর বাড়িতে যান এবং নিহতের পরিবারের সদস্যদের সঙ্গে কথা বলেন।\r\n","status":true,"publishDate":{"$date":{"$numberLong":"1229623200000"}},"createdAt":{"$date":{"$numberLong":"1750326417808"}},"__v":{"$numberInt":"0"}}
{"_id":{"$oid":"6853dcc2feffa705aaa54d7d"},"image":"image-1750326466829.webp","title":"নির্বাচনী প্রচারে শেখ হাসিনা বিদেশে টাকা পাচারের প্রমাণ বেরিয়ে আসছে","description":"কামরুল হাসান  ফরিদপুর থেকে\r\nআওয়ামী লীগের সভানেত্রী শেখ হসিনা বলেছেন, ‘বিএনপি-জামায়াত ক্ষমতায় এসে লুটপাট করা কোটি কোটি টাকা বিদেশে পাচার করেছিল, তার প্রমাণ আপনারা পেয়েছেন। ধীরে ধীরে সব বেরিয়ে আসছে।’  দেশের দক্ষিণ-পশ্চিমাঞ্চলে নির্বাচনী সফরে ফেরার পথে বিভিন্ন জনসভায় তিনি এ কথা বলেন। \r\nশেখ হাসিনা গতকাল শুক্রবার সকাল থেকে নির্বাচনী প্রচার শুরু করেন। একে একে নড়াইলের সরকারি ভিক্টোরিয়া কলেজের সুলতান মঞ্চ, যশোরের বাঘারপাড়া চরভিটা স্কুল, যশোর ঈদগাহ ময়দান, ঝিনাইদহের কালীগঞ্জ নলডাঙ্গা ভূষণ পাইলট উচ্চবিদ্যালয়, উজির আলী হাই স্কুল, মাগুরা আদর্শ ডিগ্রি কলেজ মাঠ, মধুখালী ঈদগাহ ময়দান, ফরিদপুর সরকারি রাজেন্দ্র কলেজ, রাজবাড়ীর গোয়ালন্দ উপজেলা মাঠসহ বিভিন্ন স্থানে আয়োজিত জনসভায় ভাষণ দেন তিনি।  \r\nশেখ হাসিনা বলেন, দুর্নীতিবাজদের দিয়ে কখনো দেশের উন্নতি হয়নি, ভবিষ্যতেও হবে না। জোট সরকারের সমালোচনা করে তিনি অভিযোগ করেন, বিএনপি ভুয়া ভোটার বানিয়ে নির্বাচনী কারচুপি করতে চেয়েছিল। তা জনগণের কাছে স্পষ্ট হয়ে উঠেছে। সফলভাবে ছবিসহ ভোটার তালিকা তৈরি করায় তত্ত্বাবধায়ক সরকার ও সেনাবাহিনীর প্রশংসা করেন শেখ হাসিনা। তিনি দেশবাসীকে দুর্নীতি ও সন্ত্রাসের বিরুদ্ধে ভোট দেওয়ার আহ্বান জানান।\r\nদক্ষিণ-পশ্চিমাঞ্চলে নির্বাচনী সফরের শেষ দিনে শেখ হাসিনার প্রতিটি জনসভায় জনসমাগম ছিল চোখে পড়ার মতো। অনেক স্থানে নির্ধারিত মাঠের বাইরে রাস্তার ওপরে ছিল উপচে পড়া ভিড়। এসব এলাকার রাস্তার দুই পাশে হাজার হাজার মানুষ দাঁড়িয়ে তাঁকে শুভেচ্ছা জানায়।\r\nবিএনপির চেয়ারপারসনের মন্তব্যের জবাব দিয়ে শেখ হাসিনা বলেন, ‘আওয়ামী লীগের সমাবেশে লোক হয় কি না, যশোর এসে দেখে যান, প্রয়োজনে ভিডিও ফুটেজ পাঠিয়ে দিব।’\r\nতত্ত্বাবধায়ক সরকারের সমালোচনা করে শেখ হাসিনা বলেন, এই সরকারও দ্রব্যমূল্য কমাতে পারেনি। তাই প্রতিশ্রুতি দিলেন, সরকার গঠন করতে পারলে আওয়ামী লীগের প্রধান কাজই হবে জিনিসপত্রের দাম কমানো। \r\nযশোরের উন্নয়নের দায়িত্ব তাঁর নিজের বলে উল্লেখ করে শেখ হাসিনা জেলার ছয়টি সংসদীয় আসনে দলীয় প্রার্থীদের জয়যুক্ত করার দায়িত্ব জনতার ওপর তুলে দেন। তিনি আওয়ামী লীগের শাসনামলকে স্বর্ণযুগ বলেও দাবি করেন।\r\nবেলা ১১টায় আনুষ্ঠানিকভাবে যশোরে জনসভার কাজ শুরু হলেও শেখ হাসিনা পৌনে দুইটায় সভাস্থলে পৌঁছান। তিনি দলীয় জোট নেত্রীর প্রতি ইঙ্গিত করে বলেন, ‘গত ২২ জানুয়ারির নির্বাচনে ইলেকশন ইঞ্জিনিয়ারিংয়ের ব্যবস্থা করা হয়েছিল। এক কোটি ২৩ লাখ ভুয়া ভোটার তৈরি করা হয়েছিল। সে নির্বাচন করা সম্ভব হয়নি বলে ওনার মন খারাপ হয়েছে।’ \r\nআওয়ামী লীগের সভানেত্রী যশোরের বিভিন্ন সমস্যা তুলে ধরে বলেন, ভবদহ জলাবদ্ধতার স্থায়ী সমাধান ছাড়াও কপোতাক্ষসহ বিভিন্ন নদ-নদী খনন করে তার নাব্যতা বৃদ্ধি করা হবে, যাতে জলাবদ্ধতা সৃষ্টি না হয়। বেনাপোল স্থলবন্দরকে আধুনিক করা হবে বলেও প্রতিশ্রুতি দেন তিনি।\r\n শেখ হাসিনা সকালে প্রথম জনসভা করেন নড়াইল ভিক্টোরিয়া কলেজ মাঠে।   নড়াইলের দুটি আসনে ১৯৯৬ সালে আওয়ামী লীগের প্রার্থীরা জয়লাভ করেন। কিন্তু পরে উপনির্বাচনে জোট আসন দুটি দখল করে। এলাকার লোকজন বলে, ২০০১ সালের জনসভায় শেখ হাসিনা নবগঙ্গা ও মধুমতি ব্রিজ করার প্রতিশ্রুতি দিলেও তা আর হয়নি। এ প্রসঙ্গে শেখ হাসিনা জনসভায় বলেন, ‘আমরা যে উন্নয়নকাজ করতে চেয়েছিলাম, জোট ক্ষমতায় এসে তা বন্ধ করে দেয়।’\r\nঝিনাইদহের বিভিন্ন জনসভায় শেখ হাসিনা বলেন, আপনারা কলো টাকার মালিক, দুর্নীতিবাজদের ক্ষমতায় আনবেন না। যারা মানুষের জন্য কাজ করে, তাদের ক্ষমতায় আনবেন। চারদলীয় জোট শুধু ওয়াদা করেছে, একটিও পালন করেনি। মাগুরার জনসভায় তিনি বলেন, জোট সরকার গরিবের পেটে লাথি মারা ছাড়া আর কিছুই করেনি। \r\nশেখ হাসিনার এই নির্বাচনী জনসভাকে কেন্দ্র করে গতকাল বিভিন্ন এলাকা মিছিলের শহরে পরিণত হয়। সকাল থেকে এসব স্থানে প্রত্যন্ত এলাকাসহ জেলার প্রতিটি উপজেলা থেকে দলীয় নেতা-কর্মীরা মিছিল নিয়ে জনসভাস্থলে উপস্থিত হতে থাকে।\r\nফরিদপুরের জনসভায় শেখ হাসিনা বলেন, ‘পদ্মার ভাঙনের হাত থেকে ফরিদপুরকে রক্ষা করব।’ তিনি বলেন, ‘অবহেলিত ফরিদপুরের উন্নয়নের ভার আমি নিলাম।’ \r\nজনসভায় শেখ রেহানার মেয়ে আজমিনা সিদ্দিক রূপন্তি বলেন, ‘এটা আমার দুলাভাইয়ের এলাকা। আপনারা নৌকায় ভোট দিয়ে আমার নানার স্বপ্ন বাস্তবায়ন করুন।’ গোয়ালন্দের জনসভায় শেখ হাসিনা বলেন, মহাজোট ক্ষমতায় এলে দ্বিতীয় পদ্মা সেতু করা হবে।\r\n ফরিদপুর-৩ আসনে শেখ হাসিনার মেয়ে পুতুলের শ্বশুর খন্দকার মোশাররফ হোসেন নির্বাচন করছেন। আওয়ামী লীগের নেত্রী সাজেদা চৌধুরী ফরিদপুর-২ থেকে নির্বাচন করছেন।\r\nপ্রতিবেদন তৈরিতে সহায়তা করেছেন  অশোক সেন  (যশোর),  কার্তিক দাস  (নড়াইল),  আজাদ রহমান  (ঝিনাইদহ),  কবির হোসেন  (মাগুরা),  মারুফ সামদানি  (লোহাগড়া),  পান্না বালা  (ফরিদপুর)  ও রাশেদ রায়হান  (গোয়ালন্দ)।\r\n \r\n","status":true,"publishDate":{"$date":{"$numberLong":"1229709600000"}},"createdAt":{"$date":{"$numberLong":"1750326466893"}},"__v":{"$numberInt":"0"}}
{"_id":{"$oid":"6853dce2feffa705aaa54d81"},"image":"image-1750326498084.webp","title":"উচ্চ প্রযুক্তির সাহাঘ্যে ঘরে বসে শেখ হাসিনার নির্বাচনী প্রচার","description":" টুঙ্গিপাড়ায় বঙ্গবন্ধু সমাধি কমপ্লেক্সের ভেতরের ছোট লাইব্রেরি ঘরটিকে রাতারাতি স্টুডিও বানিয়ে ফেলা হয়েছে। সেখানে ক্যামেরার সামনে বসে আছেন আওয়ামী লীগের সভানেত্রী শেখ হাসিনা। তাঁর সামনে ৪২ ইঞ্চির এলসিডি (লিকুইড ক্রিস্টাল ডিসপ্লে) মনিটর। একই ব্যবস্থা যশোরের কেশবপুরের একটি গ্রামে।\r\nক্যামেরার পাশাপাশি কেশবপুরে রাখা হয়েছে একই আকারের আরও পাঁচটি এলসিডি মনিটর। শেখ হাসিনা টুঙ্গিপাড়ায় বসে বক্তৃতা করছেন আর সরাসরি তা দেখা ও শোনা যাচ্ছে কেশবপুরের প্রত্যন্ত গ্রামে। আবার শেখ হাসিনাও কেশবপুরের মানুষদের দেখতে পাচ্ছেন মনিটরে। উচ্চ প্রযুক্তি ব্যবহার করে এভাবেই ভিডিও সম্মেলনের মাধ্যমেও নির্বাচনী প্রচার চালাচ্ছেন আওয়ামী লীগের সভানেত্রী।\r\nশেখ হাসিনা গতকাল শনিবার সন্ধ্যায় সুধা সদন থেকে ভিডিও সম্মেলনের মাধ্যমে সাতক্ষীরা-১ আসনের প্রার্থী শেখ মুজিবুর রহমানের পক্ষে নির্বাচনী বক্তৃতা করেন। এ সময় এলাকার লোকজন তাঁদের বিভিন্ন সমস্যার কথা তুলে ধরেন। শেখ হাসিনা ভিডিও সম্মেলনের মাধ্যমে আগামী সোমবার ভোলায় দুটি এবং নেত্রকোনার দুটি সমাবেশে ভাষণ দেবেন।\r\nডিজিটাল বাংলাদেশ গড়ার প্রতিশ্রুতি দেওয়া আওয়ামী লীগের সভানেত্রীর জন্য এ প্রযুক্তি সহায়তা দিচ্ছে নরওয়ের প্রতিষ্ঠান স্ট্যান্ডবার্গ। তবে ঢাকায় এদের সঙ্গে যৌথভাবে কাজ করছে সিঙ্গাপুরের টেলিযোগাযোগ সেবাদাতা প্রতিষ্ঠান সিংটেল।\r\n এ প্রসঙ্গে আওয়ামী লীগের নেতা ফারুক খান বলেন, তিনটি বিষয় তুলে ধরার জন্য এটা করা হয়েছে। এক. প্রযুক্তির সর্বজনীন ব্যবহার দেখানো, দুই. নির্বাচনী ব্যয় কমানো ও নিরাপত্তা নিশ্চিত করা এবং তিন. প্রযুক্তিনির্ভর মানসিকতা গড়ে তোলা।\r\nসিংটেলের কারিগরি সহায়ক ব্যবস্থাপক শহিদুল ইসলাম রাসেল জানান, টুঙ্গিপাড়ায় বসে আওয়ামী লীগের সভানেত্রী যে ভিডিও সম্মেলন করবেন, এ জন্য ঢাকা থেকে বিশাল আকারের একটি অ্যান্টেনা এবং এর সঙ্গে আনুষঙ্গিক যন্ত্রপাতি আনা হয়েছে। একই ধরনের যন্ত্রপাতি পাঠানো হয়েছে যশোরের সেই গ্রামে। তবে ওই গ্রামে দেওয়া হয়েছে ৪২ ইঞ্চির পাঁচটি এলসিডি মনিটর। গ্রামের কয়েক হাজার মানুষ সেখানে বসেই শেখ হাসিনার কথা শুনতে পায়। গ্রামের লোকজনও তাদের সমস্যার কথা আওয়ামী লীগের সভানেত্রীকে জানায়। \r\nসিংটেলের ওই কর্মকর্তা জানান, টুঙ্গিপাড়ায় আসার পর থেকে তাঁরা এ ধরনের কাজের প্রস্ত্ততি নিয়েছিলেন। কিন্তু শেখ হাসিনা জনসভা নিয়ে ব্যস্ততার কারণে সময় দিতে পারেননি। গত বৃহস্পতিবার রাতে খুলনার জনসভা থেকে ফেরার পর তিনি ভিডিও সম্মেলনে কথা বলেন।\r\nস্ট্যান্ডবার্গের সমন্বয়কারী শামিম সিদ্দিকী জানান, ধানমন্ডির সুধাসদনে এ ধরনের প্রযুক্তিগত অবকাঠামো স্থাপন করা হয়েছে। সুধাসদনেও একটি স্টুডিও করা হয়েছে। শেখ হাসিনা এ স্টুডিও থেকে কয়েকটি স্থানে কথা বলে নির্বাচনী প্রচার চালিয়েছেন। তিনি ঢাকা থেকে এ ব্যবস্থায় এর আগেও টুঙ্গিপাড়াতে কথা বলেছেন।\r\nকীভাবে এ প্রযুক্তি কাজ করে জানতে চাইলে ওই সমন্বয়কারী জানান, দুই প্রান্তে স্থাপন করা দুটি অ্যান্টেনা সিঙ্গাপুরের টেলিযোগাযোগের কৃত্রিম উপগ্রহের (স্যাটেলাইট) মাধ্যমে পরস্পরের সঙ্গে যুক্ত হয়। এরপর তার ছাড়াই ছবি ও কথা আদান-প্রদান হয় দুই প্রান্তে। এতে খরচ কত জানতে চাইলে তিনি বলেন, এটা নির্ভর করে ব্যবহারের ওপর। তবে প্রতিঘণ্টার স্যাটেলাইট ভাড়া ১৫০ থেকে ২০০ ডলার। প্রযুক্তি ব্যবহারের জন্য আওয়ামী লীগের সঙ্গে তাঁদের দেড় মাসের একটি চুক্তি হয়েছে। তবে অর্থের চেয়ে উচ্চ প্রযুক্তির এমন সর্বজনীন ব্যবহার দেখাতেই তাঁরা এ কাজ করছেন বলে জানান। গতকাল শনিবার এ পদ্ধতি ব্যবহার করে ধানমন্ডির সুধাসদন থেকে সাতক্ষীরায় নির্বাচনী প্রচার চালান শেখ হাসিনা।\r\n \r\n","status":true,"publishDate":{"$date":{"$numberLong":"1229796000000"}},"createdAt":{"$date":{"$numberLong":"1750326498100"}},"__v":{"$numberInt":"0"}}
{"_id":{"$oid":"6853dd11feffa705aaa54d85"},"image":"image-1750326545446.webp","title":"ফরিদপুর শহরে অচেনা মানুষ মুজাহিদের জন্য ভোট চাইছে","description":"কামরুল হাসান  ও  পান্না বালা,  ফরিদপুর\r\nফরিদপুর শহরে এখন অনেক অচেনা মানুষ। এরা শহরের বাড়ি বাড়ি ঘুরে ভোট চাইছে। এসব অচেনা মুখ দেখে বিস্মিত ভোটাররা। অনেকে আতঙ্কিত।\r\nশহরের বাসিন্দারা জানায়, জামায়াতে ইসলামীর সেক্রেটারি জেনারেল আলী আহসান মোহাম্মাদ মুজাহিদ ফরিদপুর-৩ (সদর) আসন থেকে চারদলীয় জোটের প্রার্থী হয়েছেন। এ জন্য আশপাশের জেলাগুলো থেকে জামায়াত ও শিবিরকর্মীদের এখানে জড়ো করা হয়েছে। তাদের জন্য শহরে জামায়াত একটি নতুন বাড়িও ভাড়া নিয়েছে। বাইরে থেকে আসা লোকজন সেই বাড়িতে থাকছে, ভোট চাওয়ার পাশাপাশি মিছিল ও জনসভায় যোগ দিচ্ছে বলেও অভিযোগ পাওয়া গেছে।\r\nগত শনিবার সকালে কয়েক দফা চেষ্টায় সেই বাড়ির সন্ধান মেলে শহরের পশ্চিম খাবাসপুরে। ‘সৌরভ ভিলা’ নামের তিনতলা ওই বাড়ির এক বাড়ি পরেই মুজাহিদের পৈতৃক বাড়ি। জামায়াত পরিচালিত শিক্ষাপ্রতিষ্ঠান আদর্শ একাডেমির সঙ্গে থাকা মসজিদের মোয়াজ্জেম আবু তালেব জানান, ‘সৌরভ ভিলায়’ বাইরের নেতা-কর্মীরা রয়েছে। তারা অন্য শহর থেকে এসে মুজাহিদের জন্য কাজ করছে। দলের পক্ষ থেকে এদের থাকা-খাওয়ার ব্যবস্থা করা হচ্ছে। \r\nমুজাহিদ পশ্চিম খাবাসপুরের বাড়িতেই নির্বাচনী কার্যালয় খুলেছেন। দলীয় নেতা-কর্মীরা সেখানে বসে নির্বাচনী কাজ করছে। ‘সৌরভ ভিলা’র দোতলার এক বাসিন্দা নাম না প্রকাশ করার শর্তে বলেন, মুজাহিদ এই বাড়ির অংশ ভাড়া নিয়েছেন। রাতে অনেক অচেনা লোক সেখানে থাকে। \r\nফরিদপুর-৩ আসনে মুজাহিদের পাশাপাশি বিএনপির বিদ্রোহী প্রার্থী ও সাবেক মন্ত্রী চৌধুরী কামাল ইবনে ইউসুফ নির্বাচন করছেন স্বতন্ত্র প্রার্থী হিসেবে। মহাজোটের প্রার্থী হয়েছেন আওয়ামী লীগের সভানেত্রী শেখ হসিনার মেয়ে পুতুলের শ্বশুর খন্দকার মোশাররফ হোসেন।\r\nচৌধুরী কামাল ইবনে ইউসুফ অভিযোগ করে বলেন, ‘জামায়াতের এসব অচেনা লোক শহরের বাড়ি বাড়ি ঘুরছে। তাদের দেখে ভোটাররা আতঙ্কিত হয়ে পড়েছে।’ এ সময় শহর বিএনপির সভাপতি গোলাম ফারুক কাদরী, জাতীয়তাবাদী কৃষক দলের নেতা আফজাল হোসেন, ছাত্রদলের সভাপতি সেলিম মিয়া, মহিলা দলের নেত্রী বিলকিস ইসলামসহ সেখানে উপস্থিত অনেক নেতা-কর্মীও একই কথা জানায়।\r\nমুজাহিদের প্রতিবেশী মতিউর রহমান বলেন, বাইরে থেকে আসা অনেক লোক এখানে দিন-রাত ঘোরাফেরা করে। একই অভিযোগ করেন নর্থ চ্যানেল ইউনিয়ন পরিষদের চেয়ারম্যান আব্দুস সালাম।  প্রথম আলো কে তিনি বলেন, তিয়াত্তর দাগ, আটত্রিশ দাগ, মনসুরাবাদ, কবিরপুরসহ অনেক এলাকায় কম বয়সী অচেনা লোক দেখা গেছে। এরা বাড়ি বাড়ি যাচ্ছে বলে এলাকায় ভীতির সঞ্চার হয়েছে।\r\nডিক্রির চর ইউপির চেয়ারম্যান সাদিকুজ্জামান মিলনও তাঁর এলাকায় কম বয়সী অচেনা লোকজনের ঘুরে বেড়ানোর কথা জানান।\r\nওই আসনে মহাজোটের প্রার্থী খন্দকার মোশাররফ হোসেন অভিযোগ করেন, অচেনা পুরুষের পাশাপাশি নারীও আছে। অনেক বাড়িতে তারা সাধারণ ভোটারদের চ্যালেঞ্জের মুখে পড়েছে।\r\nপশ্চিম খাবাসপুরে মুজাহিদের বাড়িতে গিয়ে বাইরের জেলার কয়েকজন জামায়াত ও শিবিরের কর্মীকে দেখা যায়। তারা কোনো কথা বলতে রাজি হয়নি।\r\nএ ব্যাপারে জানতে মুজাহিদের সঙ্গে যোগাযোগ করতে তাঁর বাড়ি ও নির্বাচনী কার্যালয়ে গেলে সেখান থেকে বলা হয়, তিনি নির্বাচনী কাজে ব্যস্ত আছেন। ওই কার্যালয়েই পাওয়া যায় জেলা জামায়াতের আমির দোলোয়ার হোসাইনকে। তিনি বাড়ি ভাড়া করা ও বাইরে থেকে কর্মী আনার বিষয়টি স্বীকার করে বলেন, ‘যেসব লোক আনা হয়েছে, তারা দাপ্তরিক কাজ ও কর্মীদের খাওয়া-দাওয়ার কাজকর্ম দেখাশোনা করছে। নির্বাচনী প্রচারে এদের ব্যবহার করা হচ্ছে না।’ তিনি বলেন, ‘এই ছেলেরা কারও সঙ্গে খারাপ ব্যবহার করবে, সেটা হতেই পারে না।’\r\nফরিদপুর-৩ আসনে টানা কয়েকবার নির্বাচিত হন কামাল ইবনে ইউসুফ। ১৯৯৬ সালের নির্বাচনে তিনি ৬০ হাজার ৭৭৯ ভোট পান। সেবার মুজাহিদ ১২ হাজার ৩৩৫ ভোট পেয়ে জামানত হারান। ২০০১ সালে এক লাখ ১৪ হাজার ভোট পেয়ে বিজয়ী কামাল ইবনে ইউসুফ বলেন, ‘পাস করার চেয়ে এলাকায় আধিপত্য বিস্তার করতে মুজাহিদ আসনটি নিয়েছেন। স্থানীয় বিএনপি তা মেনে নিতে পারেনি।’\r\n \r\n","status":true,"publishDate":{"$date":{"$numberLong":"1230055200000"}},"createdAt":{"$date":{"$numberLong":"1750326545462"}},"__v":{"$numberInt":"0"}}
{"_id":{"$oid":"6853dd55feffa705aaa54d89"},"image":"image-1750326613500.webp","title":"পাঁচ শতাংশ ভোটকেন্দ্র এককভাবে নিয়ন্ত্রণের প্রস্তাব আনসারের","description":" দেশের মোট ভোটকেন্দ্রের পাঁচ শতাংশের আইনশৃঙ্খলা এককভাবে নিয়ন্ত্রণের প্রস্তাব করেছে আনসার ও গ্রাম প্রতিরক্ষা বাহিনী। আনসারের প্রস্তাবে বলা হয়েছে, এসব কেন্দ্রের নির্বাচনসংক্রান্ত সামগ্রিক কার্যক্রম আনসারের মহাপরিচালকের নির্দেশমতো হবে। \r\nপুলিশ প্রশাসন এর বিরোধিতা করে বলেছে, এ ধরনের প্রস্তাব স্বরাষ্ট্র মন্ত্রণালয় থেকে জারি করা পরিপত্রের পরিপন্থী। পুলিশ সদর দপ্তর থেকে চিঠি দিয়ে এ প্রস্তাবের ব্যাপারে আপত্তি জানানো হয়েছে। পুলিশের চিঠিতে বলা হয়, এ পরিকল্পনা বাস্তবায়ন করা হলে মাঠপর্যায়ে আন্তবাহিনীর দায়িত্ব পালনে বিঘ্ন সৃষ্টি হবে এবং নির্বাচনের সময় নিরাপত্তাব্যবস্থায় নেতিবাচক প্রভাব পড়বে।\r\nস্বরাষ্ট্র মন্ত্রণালয়ের সূত্র জানায়, গত ১৪ ডিসেম্বর আনসার ও ভিডিপি সদর দপ্তর থেকে নির্বাচনে দায়িত্ব পালনসংক্রান্ত একটি পরিকল্পনা স্বরাষ্ট্র মন্ত্রণালয়ে দেওয়া হয়। এতে ৬৪টি জেলায় কতজন সদস্য কীভাবে দায়িত্ব পালন করবেন, তাও উল্লেখ করা হয়। অধিদপ্তরের পরিচালক ফোরকান উদ্দিন আহম্মদের সই করা এ পরিকল্পনায় বলা হয়, নির্বাচনের সামগ্রিক কার্যক্রম আনসার মহাপরিচালকের নির্দেশে পরিচালিত হবে। সদর দপ্তরের সঙ্গে যোগাযোগ ও সমন্বয় করে সব ধরনের অভিযানের পরিকল্পনা করা হবে। তৃণমূল পর্যায়েও আনসারের নিজস্ব নেটওয়ার্ক প্রতিষ্ঠা করে তা বাস্তবায়ন করা হবে। এতে আরও বলা হয়, আনসার বাহিনীর নিজস্ব নিয়ন্ত্রণ কেন্দ্র ২৪ ঘণ্টা খোলা থাকবে, সেখান থেকে পুরো কার্যক্রম নিয়ন্ত্রিত হবে। সদর দপ্তরের পরিকল্পনা মোতাবেক কোন কেন্দ্রে কতজন আনসার সদস্য দায়িত্ব পালন করবে, তা আনসার ব্যাটালিয়ন অধিনায়কেরা নির্ধারণ করবেন। আনসারের জেলাপ্রধানেরা সার্বিক বিষয়ে সমন্বয়কারী হিসেবে দায়িত্ব পালন করবেন। সব ধরনের দাঙ্গা আনসার তার নিজের মতো করে প্রতিরোধ করবে।\r\nসূত্র জানায়, নির্বাচনে আইনশৃঙ্খলা পরিস্থিতিসংক্রান্ত স্বরাষ্ট্র মন্ত্রণালয়ের সভায় আনসার ও ভিডিপির পক্ষ থেকে পাঁচ শতাংশ ভোটকেন্দ্র আনসার বাহিনীর নিয়ন্ত্রণে দেওয়ার প্রস্তাব করেন। এসব কেন্দ্রে আনসার পুলিশ বাহিনীর নিয়ন্ত্রণে না থেকে নিজের মতো করে দায়িত্ব পালন করবে বলে সভায় জানানো হয়।\r\nস্বরাষ্ট্র মন্ত্রণালয়ের একাধিক দায়িত্বশীল সূত্র জানায়, আনসারের এ প্রস্তাবের বিরোধিতা করে পুলিশ বাহিনীর পক্ষ থেকে বলা হয়, এ প্রস্তাব ব্যাটালিয়ন আনসার আইন ১৯৯৫-এর পরিপন্থী।\r\nপুলিশের চিঠিতে বলা হয়, আনসারের এ প্রস্তাব স্বরাষ্ট্র মন্ত্রণালয়ের জারি করা পরিপত্রের পরিপন্থী। পরিপত্র অনুযায়ী আনসার বাহিনীর একক পরিকল্পনার কোনো সুযোগ নেই। তারা স্থল, নৌ, বিমানবাহিনী, বিডিআর ও পুলিশ বাহিনীর সহযোগী হিসেবে কাজ করবে। পুলিশ বাহিনীর নির্ধারিত পরিকল্পনা অনুযায়ী আনসার ও ভিডিপি সদস্যরা দায়িত্ব পালন করবেন। ব্যাটালিয়ন আনসার সদস্যরা পুলিশ বাহিনীর সহযোগী হিসেবে দায়িত্ব পালন করবেন।\r\nযোগাযোগ করা হলে আনসার বাহিনীর পরিচালক (অপারেশন) ফোরকান উদ্দিন আহম্মদ  প্রথম আলো কে বলেন, ‘আমরা পাঁচ শতাংশ কেন্দ্র নিয়ন্ত্রণের দায়িত্ব চেয়েছিলাম। কিন্তু মন্ত্রণালয় এ প্রস্তাব গ্রহণ করেনি। এখন মন্ত্রণালয়ের সিদ্ধান্ত অনুযায়ী সমন্বিতভাবে কাজ করার সিদ্ধান্ত নেওয়া হয়েছে।’\r\nদেশে মোট ভোটকেন্দ্র ৩৫ হাজার ২১৫টি। এর মধ্যে ১৯ হাজার ৪০০ কেন্দ্র ঝঁুকিপূর্ণ। সব কেন্দ্রের নিরাপত্তার জন্য ৮০ হাজার পুলিশ, ৪৫১ প্লাটুন সেনাবাহিনী, চার হাজার ৭০০ বিডিআর ও চার লাখ ২২ হাজার আনসার ও ভিডিপি সদস্য মোতায়েন করার সিদ্ধান্ত হয়েছে। \r\n \r\n","status":true,"publishDate":{"$date":{"$numberLong":"1230141600000"}},"createdAt":{"$date":{"$numberLong":"1750326613516"}},"__v":{"$numberInt":"0"}}
{"_id":{"$oid":"6853dd79feffa705aaa54d8d"},"image":"image-1750326649239.webp","title":"পুলিশ কর্মকর্তাদের কাছে সাবেক দুই আইজিপির ফোন","description":"ঢাকা-২ আসনে বিএনপির প্রধান প্রতিদ্বন্দ্বী প্রার্থীর লোকজন নির্বাচনী আচরণবিধি লঙ্ঘন করেছে বলে দলের চেয়ারপারসনের গুলশানের কার্যালয়ে খবর এসেছে। এ ব্যাপারে দ্রুত ব্যবস্থা নিতে দায়িত্ব দেওয়া হলো পুলিশের সাবেক মহাপরিদর্শক (আইজি) আশরাফুল হুদাকে। তিনি ফোন করে ঢাকা জেলার পুলিশ সুপারের সঙ্গে কথা বলে দ্রুত ব্যবস্থা নিতে বললেন। এ ঘটনাটি গত মঙ্গলবারের।\r\nপ্রতিদিন এভাবেই বিএনপির পক্ষ থেকে পুলিশের সাবেক আইজি আশরাফুল হুদা ও আব্দুল কাইয়ুম পুলিশ প্রশাসনকে তদারকির মধ্যে রেখেছেন। তাঁরা দেশের বিভিন্ন স্থানে কর্মরত পুলিশ সুপার ও থানার ভারপ্রাপ্ত কর্মকর্তাদের সঙ্গে ফোন করে কথা বলছেন।\r\nওই দুই কর্মকর্তার ঘনিষ্ঠ সূত্রে জানা গেছে, সাবেক আইজিপি আব্দুল কাইয়ুম গত ছয় দিনে দেশের বিভিন্ন থানার ভারপ্রাপ্ত কর্মকর্তা (ওসি) থেকে শুরু করে পুলিশ সুপার পদের ব্যক্তিদের সঙ্গে কথা বলেছেন। আব্দুল কাইয়ুম বেশির ভাগ পুলিশ সুপারের সঙ্গে কথা বলেছেন আর আশরাফুল হুদা কথা বলেন থানার ওসিদের সঙ্গে।\r\nএ ব্যাপারে জানতে চাইলে আশরাফুল হুদা  প্রথম আলো কে বলেন, ‘আমরা কোনো বে-আইনি কাজ করছি না। কারও সঙ্গে কথা বলা দোষের কিছু নয়।’ তিনি জানান, বিএনপির চেয়ারপাসনের সফর উপলক্ষে তিনি ও আব্দুল কাইয়ুম বিভিন্ন জেলার পুলিশ সুপারদের সঙ্গে কথা বলেছেন। তাঁরা দলের পক্ষে কাজ করার কথা কাউকে বলেননি।\r\nআরেক সাবেক আইজি আব্দুল কাইয়ুম  প্রথম আলো কে জানান, তিনি কোনো তদবিরের জন্য ফোন করেননি। খালেদা জিয়ার সফর উপলক্ষে নিরাপত্তাব্যবস্থা নিয়ে কথা বলতে পুলিশ সুপারদের সঙ্গে কথা বলেছেন।\r\nজানা গেছে, বিএনপির গুলশান কার্যালয়ে বিভাগওয়ারি চারটি তত্ত্বাবধান সেল করা হয়েছে। সংশ্লিষ্ট প্রার্থী, তাঁদের এজেন্ট ও দলের পদস্থ নেতাদের পরামর্শ দেওয়া হয়েছে নির্বাচন পরিচালনার সঙ্গে প্রশাসনের যেসব কর্মকর্তা-কর্মচারী জড়িত, তাঁদের বিরুদ্ধে অভিযোগ থাকলে তা জানাতে। অভিযোগগুলো পরীক্ষা-নিরীক্ষা করে সংশ্লিষ্ট ব্যক্তিদের নানাভাবে চাপ দেওয়ার চেষ্টা করছেন পুলিশের সাবেক দুই কর্মকর্তা।\r\nজানা গেছে, আব্দুল কাইয়ুম গত সাত দিনে কুমিল্লা, টাঙ্গাইল, ফরিদপুর, বরিশাল, কিশোরগঞ্জ, ময়মনসিংহ, নরসিংদী, জামালপুর, মুন্সিগঞ্জ ও ফেনী জেলার পুলিশ সুপারের সঙ্গে একাধিকবার কথা বলেন।\r\nআব্দুল কাইয়ুম পুলিশ সুপারদের সঙ্গে যোগাযোগের কথা স্বীকার করে  প্রথম আলো কে বলেন, ‘খালেদা জিয়ার কর্মসূচির প্রয়োজনে আমি এসব কর্মকর্তার সঙ্গে কথা বলেছি। আমি খালেদা জিয়ার নির্বাচনী সফর সমন্বয় করছি। আমার কথা বলা দোষের নয়। কোনো এসপিকে আমি দলের হয়ে কাজ করতে বলেছি—এমন কথা কেউ বলতে পারবে না।’\r\nখোঁজ নিয়ে জানা গেছে, আশরাফুল হুদা একইভাবে নাটোর, নওগাঁ, শরীয়তপুর, বরিশাল, ময়মনসিংহ, টাঙ্গাইল, ফরিদপুর, পাবনা, ঝালকাঠি ও ঢাকা মহানগরের কয়েকজন কর্মকর্তার সঙ্গে কথা বলেন।\r\nএ ব্যাপারে জানতে চাইলে ঢাকা মহানগরের কাফরুল থানার ওসি  প্রথম আলো কে জানান, আশরাফুল হুদা তাঁর ব্যবসায়িক বিষয় নিয়ে তাঁর সঙ্গে কথা বলেছেন। একই ধরনের কথা বলেন অন্য কর্মকর্তারা।\r\nনাম প্রকাশে অনিচ্ছুক একজন এসপি বলেন, সাবেক দুই আইজিপি মাঠপর্যায়ের কর্মকর্তাদের ফোন করে প্রভাবিত করার চেষ্টা করছেন। চট্টগ্রামের কোতোয়ালি থানার ওসি শাহ আলম ফোন পাওয়ার কথা স্বীকার করে বলেন, একজন সাবেক আইজিপি তাঁকে ফোন করে চট্টগ্রামের সার্বিক পরিস্থিতি জানতে চেয়েছিলেন।\r\nজানা গেছে, সাবেক আইজিপি আব্দুল কাইয়ুম, মন্ত্রিপরিষদের সাবেক সচিব এ এস এম আব্দুল হালিম, প্রধানমন্ত্রীর কার্যালয়ের সাবেক সচিব খন্দকার শহিদুল ইসলাম এবং সাবেক পররাষ্ট্রসচিব শমসের মবিন চৌধুরী সম্প্রতি বিএনপিতে যোগ দিয়েছেন। আর সাবেক সংস্থাপনসচিব এ এফ এম সোলায়মান চৌধুরী, সাবেক যোগাযোগসচিব শফিকুল ইসলাম ও সাবেক তথ্যসচিব হায়দার আলী বিএনপিতে আনুষ্ঠানিকভাবে যোগ না দিলেও দলের পক্ষে কাজ করছেন। ফোন করে পুলিশ ও প্রশাসনের কর্মকর্তাদের নানাভাবে চাপে রাখার চেষ্টা করছেন। \r\n\r\n\r\n","status":true,"publishDate":{"$date":{"$numberLong":"1230400800000"}},"createdAt":{"$date":{"$numberLong":"1750326649253"}},"__v":{"$numberInt":"0"}}
{"_id":{"$oid":"68628711f109871733ab616b"},"image":"image-1751287569581.webp","title":"গডফাদাররা কুপোকাত","description":"কামরুল হাসান\r\n তত্ত্বাবধায়ক সরকারের পুরো দুই বছর তিনি ছিলেন আত্মগোপনে। প্রকাশ্যে আসেন নির্বাচনের তফসিল ঘোষণার পর। বিএনপির প্রার্থী হিসেবে প্রতিদ্বন্দ্বিতা করে হেরে গেছেন নিজের আসন কুষ্টিয়া-২ থেকে। আলোচিত এই গডফাদার অধ্যাপক শহিদুল ইসলামের মতো এবারের নির্বাচনে প্রায় সব গডফাদারই হেরে গেছেন বিপুল ভোটের ব্যবধানে।\r\nতত্ত্বাবধায়ক সরকারের সাবেক উপদেষ্টা ও সাবেক আইজি এ এস এম শাহজাহান এ প্রসঙ্গে বলেন, সাধারণ মানুষ ভুল করে না, এবার তারা দুর্নীতিবাজদের পাশাপাশি সন্ত্রাসী ও গডফাদারদেরও প্রত্যাখ্যান করেছে। এখন যারা ক্ষমতায় থাকবে, এ থেকে তাদেরও শিক্ষা নেওয়ার আছে বলে তিনি মন্তব্য করেন।\r\nকিশোরগঞ্জ-৫ আসনে চার দলের প্রার্থী ছিলেন মজিবুর রহমান মঞ্জু। তাঁর নামে খুনের মামলাই আছে পাঁচটি। আটক হয়েছেন তিনবার—প্রতিবারই সেনাবাহিনীর হাতে। ক্ষমতায় থাকার সময় পছন্দ না হওয়ায় বাজিতপুর থানায় আটজন ভারপ্রাপ্ত কর্মকর্তা (ওসি) বদলি করেছেন। অভিযোগ আছে, তাঁর ছেলেসহ নিকটাত্মীয়দের নিয়ে বিশাল এক সন্ত্রাসী বাহিনী লালন করছেন তিনি। সেই মঞ্জু এবার হেরেছেন মহাজোটের প্রার্থী রাজনীতিতে নবীন আফজাল হোসেনের কাছে।\r\nআরেক গডফাদার ঢাকা-৭ আসনে চার দলের প্রার্থী নাসির উদ্দীন আহম্মেদ পিন্টু; যাঁর বিরুদ্ধে দখল, চাঁদাবাজি, টেন্ডারবাজির অভিযোগের কমতি নেই। রাজনীতিতে উন্নতির সঙ্গে পাল্লা দিয়ে তিনি ধনী হয়েছেন। অন্তত এক ডজন খুনের সঙ্গে তাঁর নাম জড়িয়ে আছে। বেগম খালেদা জিয়া লালবাগে এক জনসভায় সস্নেহে বলেছিলেন, ‘দুষ্টুমি করলে ওকে একটু বকে দিবেন।’ তত্ত্বাবধায়ক সরকারের দুর্নীতিবিরোধী অভিযানে প্রথম দফায় পিন্টু গ্রেপ্তার হন। এরপর কারাগারের ভেতরে গিয়েই তিনি কারা কর্মকর্তাকে মারধর করেন। সেই ‘ক্ষমতাধর’ পিন্টুও হেরেছেন বিপুল ভোটের ব্যবধানে।\r\nনাটোরের গডফাদার সাবেক উপমন্ত্রী রুহুল কুদ্দুস তালুকদার দুলু নির্বাচন করতে পারেননি। ওই আসনে চার দলের প্রার্থী ছিলেন তাঁর স্ত্রী সাবিনা ইয়াসমিন, কিন্তু সাবিনাও জিততে পারেননি।\r\nজোট সরকারের সাবেক স্বরাষ্ট্রমন্ত্রী আলতাফ হোসেন চৌধুরীও কম কিসে। নিজের নির্বাচনী এলাকা পটুয়াখালী-১ (মির্জাগঞ্জ উপজেলা)-এর বাসিন্দাদের অভিযোগ, বিএনপির গত পাঁচ বছরে ছোট-বড় ১৬০টি হামলা-নির্যাতনের ঘটনার সঙ্গে তাঁর দলের লোকজন জড়িত। তিনি কোনো বিরোধিতা সহ্য করতেন না। সেই আলতাফ চৌধুরীও হেরেছেন। \r\nপিছে পিছে উত্তেজিত জনতা ধাওয়া করছেন আর ঊর্ধ্বশ্বাসে পালাচ্ছেন ডেমরার সাংসদ সালাউদ্দিন। পত্রপত্রিকায় এ ছবি ছাপা হওয়ার পর ‘দৌড়’ শব্দটি তাঁর নামের সঙ্গে যুক্ত হয়ে যায়। তিনি হয়ে যান ‘দৌড় সালাউদ্দিন’। ভূমিদখলকারী হিসেবে চিহ্নিত সেই সালাউদ্দিনও একইভাবে হেরেছেন।\r\nবলতে গেলে পুরো টাঙ্গাইলের যোগাযোগব্যবস্থা যাঁর কারণে উন্নত হতে পারেনি, সেই কাদের সিদ্দিকীও হেরে গেছেন। হেরেছেন তারেক রহমানের ঘনিষ্ঠ ও বগুড়ার বহু ঘটনার নেপথ্য নায়ক বলে চিহ্নিত মোহাম্মদ শোকরানা। শরীয়তপুর-৩ আসনে হেরে গেছেন হেমায়েত উল্লাহ আওরঙ্গ। চার দলের টিকিটে তিনি নির্বাচন করেছিলেন।\r\nঅবশ্য আলোচিত গডফাদারদের মধ্যে হত্যা-নির্যাতনসহ কমপক্ষে ২৯টি মামলার আসামি মজিবর রহমান সরোয়ার বরিশাল-৫ (সদর) আসনে জয়লাভ করেছেন। আর সালাউদ্দিন কাদের চৌধুরী চট্টগ্রামের দুটি আসনে নির্বাচন করে একটিতে জয় পেয়েছেন।\r\n","status":true,"publishDate":{"$date":{"$numberLong":"1230746400000"}},"createdAt":{"$date":{"$numberLong":"1751287569601"}},"__v":{"$numberInt":"0"}}
{"_id":{"$oid":"6862876df109871733ab616f"},"image":"image-1751287661488.webp","title":"গা ঝাড়া দিয়ে উঠছে সন্ত্রাসীরা  নিজেদের আ.লীগের লোক বলে পরিচয় দিচ্ছে ","description":"নিজস্ব প্রতিবেদক\r\n রাজধানীর ফার্মগেট-সাতরাস্তা লিঙ্ক রোডে গড়ে ওঠা অবৈধ ট্রাকস্ট্যান্ডটি তত্ত্ববধায়ক সরকার ক্ষমতায় আসার পর উচ্ছেদ হয়েছিল। এই সড়ক দখলমুক্ত হওয়ায় খুব সহজে ফার্মগেট থেকে সাত রাস্তায় পৌঁছানো যেত। কিন্তু নির্বাচনের পরপরই জায়গাটি আবার অবৈধ দখলে চলে গেছে। গতকাল সোমবার বিকেলে সেখানে গিয়ে দেখা গেছে, ওই পথ দিয়ে আর সহজে বড় গাড়ি চলতে পারছে না। পরিবহন শ্রমিকেরা জানায়, আওয়ামী লীগপন্থী শ্রমিক নেতাদের নির্দেশে সব ট্রাক আবার এই স্থানে জড়ো হয়েছে।\r\nজানা গেছে, নির্বাচন শেষ হতে না হতেই এভাবে দখল হয়ে যাচ্ছে বাস-লঞ্চ টার্মিনাল, ফুটপাত থেকে মাদক স্পট পর্যন্ত। এরই মধ্যে সন্ত্রাসীরাও গা ঝাড়া দিয়ে উঠতে শুরু করেছে। এ ক্ষেত্রে তারা রাজনৈতিক পরিচয়কে কাজে লাগাতে চাইছে। সন্ত্রাসীরা ইতিমধ্যে বিভিন্ন এলাকায় গিয়ে নিজেদের উপস্থিতির কথা জানান দিয়ে এসেছে।\r\nএ প্রসঙ্গে ঢাকা মহানগর পুলিশের কমিশনার নাইম আহমেদ  প্রথম আলো কে বলেন, রাজধানীতে এখন পর্যন্ত উল্লেখ করার মতো বড় ঘটনা ঘটেনি। তবে অভিযোগ পাওয়া মাত্রই পুলিশকে ব্যবস্থা নিতে নির্দেশ দেওয়া হয়েছে। কয়েক দিনের ঘটনায় পুলিশ দ্রুত ব্যবস্থা নিয়েছে বলে তিনি জানান।\r\nগোয়েন্দা পুলিশের একজন কর্মকর্তা  প্রথম আলো কে বলেন, ইতিমধ্যে রাজধানীর সন্ত্রাসীদের একটি তালিকা তৈরি করেছে পুলিশ। এই তালিকায় পাঁচ শতাধিক সন্ত্রাসীর নাম রয়েছে। এদের অনেকেই পেশাদার সন্ত্রাসী।\r\nঢাকা মহানগর গোয়েন্দা পুলিশের উপকমিশনার মো. মাইনুল হাসান বলেন, রাজনৈতিক দলের নাম ভাঙিয়ে সন্ত্রাসীরা ফায়দা লুটছে। ফিরে আসা সন্ত্রাসীরা নির্বাচনী প্রচার নিয়ে এর আগে ব্যস্ত ছিল। তারা এখন যাতে কোনোভাবে সক্রিয় হতে না পেরে, সে ব্যাপারে পুলিশ প্রস্ত্তত রয়েছে।\r\n নৌ ও বাস টার্মিনাল দখল \r\nরাজধানীর সদরঘাট টার্মিনাল এত দিন নিয়ন্ত্রণ করে আসছিল দেলোয়ার হোসেন ও কাঞ্চন মিয়ার দল। দেলোয়ার বিভিন্ন ঘাটের মালিক হিসেবে এলাকায় পরিচিত। জোট সরকার ও তত্ত্বাবধায়ক সরকারের পুরো সময়ে দেলোয়ার ওই জায়গা নিয়ন্ত্রণ করেছে। সদরঘাটের ব্যবসায়ী আলী হোসেন জানালেন, গত শনিবার রাতে ঘাট দখলের জন্য আগের পরিবহন নেতা জলিল ও তাঁর দলবল সদরঘাটে ঢোকার চেষ্টা করে। আটটার দিকে তারা লালকুটি দিয়ে ঢোকার প্রস্ত্ততি নেয়। এই খবরে দেলোয়ারের লোকজন সারা রাত চারদিকে পাহারা বসিয়ে রাখে। সদরঘাটের শ্রমিক নেতা কাঞ্চন বলেন, টার্মিনাল বৈধভাবে তাঁরাই নিয়ন্ত্রণ করছেন।\r\nপরিবহন শ্রমিক নেতাদের সূত্র জানায়, রাজধানীর বিভিন্ন টার্মিনাল এত দিন বিএনপিপন্থীরা নিয়ন্ত্রণ করত। এখন আওয়ামীপন্থীরা নিয়ন্ত্রণ নিতে উঠে পড়ে লেগেছে।\r\nগুলিস্তান ও ফুলবাড়িয়া বাসস্ট্যান্ডের চাঁদাবাজি নিয়ন্ত্রণ করছে সন্ত্রাসী কামরুলের সহযোগী দেলোয়ার, বাবুল, কালা রফিক ও রহমান হুজুর। তত্ত্বাবধায়ক সরকারের সময় র‌্যাব তিনটি অস্ত্রসহ কামরুলকে গ্রেপ্তার করে। র‌্যাব মগবাজারের একটি বাসা থেকে আটটি অস্ত্রসহ গ্রেপ্তার করে কালা রফিককে। সম্প্রতি তারা দুজনেই জামিনে ছাড়া পেয়েছে। এর আগে অস্ত্রসহ গ্রেপ্তার হয়েছিল রহমান হুজুর। শাহবাগ থানার পুলিশ জানায়, এই চক্রের সদস্যরা ফুলবাড়িয়া এলাকায় ওয়াকফর জমিতে গড়ে ওঠা কয়েকটি মার্কেটে চাঁদাবাজি নিয়ন্ত্রণ করে থাকে বলেও তাদের কাছে অভিযোগ আছে। মহাখালী টার্মিনাল দখলের জন্য সদু বাহিনী তৎপরতা শুরু করেছে বলে জানা গেছে।\r\nফুলবাড়িয়া বাসস্ট্যান্ডের পরিবহন শ্রমিকেরা জানায়, গুলিস্তানে কথিত শ্রমিক নেতাদের কার্যালয়টি তত্ত্বাবধায়ক সরকার আসার পর থেকে বন্ধ ছিল। ২৯ ডিসেম্বর রাতেই দেলোয়ার ও বাবুল তালা ভেঙে তা দখল করে নেন। বিগত সরকারের সময় এই অফিসে বসে চাঁদাবাজি নিয়ন্ত্রণ করত বিএনপির নেতা কারাবন্দী চৌধুরী আলমের সহযোগী সাজু, ভাগিনা ইকবাল ও বাকী বিল্লাহ।\r\nগত শুক্রবার সন্ধ্যায় গাবতলী বাস টার্মিনালে ৮ নম্বর রুটের শ্রমিক ইউনিয়ন কার্যালয় দখল করতে যায় এরশাদ ও আমির গ্রুপের সন্ত্রাসীরা। ওই দিন তারা ইউনিয়ন সদস্য জহির, রুবেল ও গিয়াসকে মারধর করে। তাদের চিৎকারে অন্য শ্রমিকেরা এগিয়ে এলে সন্ত্রাসীরা পালিয়ে যায়। এ ব্যাপারে ওই দিন দারুস সালাম থানায় একটি সাধারণ ডায়েরি হয়েছে বলে পুলিশ জানিয়েছে। গাবতলী টার্মিনাল থেকে আব্বাস-আতিক গ্রুপকে সরাতে উঠে পড়ে লেগেছে নাজিম-শরিফ গ্রুপ। স্থানীয় ওয়ার্ড কমিশনার এদের পক্ষে অবস্থান নিয়েছেন বলে অভিযোগ রয়েছে। সায়েদাবাদের শ্রমিকেরা জানায়, আওয়ামী লীগের নেতা হাবিবুর রহমান মোল্লা কারাগার থেকে বের হয়ে আসার পর এই টার্মিনালের নিয়ন্ত্রণকারী বদল হবে। \r\nবদলে যাচ্ছে ফুটপাতের দখল\r\n নির্বাচনের পরদিন ফার্মগেট আনন্দ সিনেমা হলের সামনের হিউম্যান হলার স্ট্যান্ড দখলে নেয় শাহজাহান, আর তেজগাঁও কলেজের সামনের ইন্দিরা রোড হিউম্যান হলার স্ট্যান্ডটি দখলে নেয় ইরান ও মোবারক।\r\nনির্বাচনের পর ফার্মগেট এলাকায় শাহ আলম, ভুট্টু, পাঙ্খা শফিক এবং কারওয়ান বাজার এলাকায় র‌্যাবের সোর্স পরিচয়ে মুরগি ফারুক চাঁদাবাজি শুরু করেছে। উত্তরায় বাবু, আর্মি খোকন এবং ঢাকা কলেজের সামনের ফুটপাতে রফিক চাঁদাবাজি করছে। এর আগে রফিক চাঁদাবাজি মামলায় দুই বছর সাজা খাটে।\r\nরাজধানীর গুলিস্তান এলাকার ফুটপাত এত দিন নিয়ন্ত্রণ করে আসছে লেদু মিয়া। লেদু মিয়া জাসদের কর্মী হিসেবে পরিচিত। নির্বাচনের পর সে জোরেসোরে সেই প্রচার শুরু করেছে। তবে মোস্তফা নামের একজন এটি দখল নেওয়ার চেষ্টা করছে। ঢাকা কলেজের ফুটপাত এখনো কারও নিয়ন্ত্রণে আসেনি। আগের মতোই এ এলাকা নিয়ন্ত্রণ করছে রফিক, হোসেন, সাত্তার। স্থানীয় নেতারা এদের সঙ্গে যোগাযোগ করছেন বলে জানা গেছে। এ ব্যাপারে জানতে চাইলে নিউমার্কেট থানার ভারপ্রাপ্ত কর্মকর্তা আনিসুর রহমান জানান, এদের সম্পর্কে অভিযোগ আছে। কিন্তু এদের পাওয়া যাচ্ছে না। চাঁদাবাজির অভিযোগে ইতিমধ্যে চারজনকে গ্রেপ্তার করা হয়েছে বলে তিনি জানান।\r\nপুরান ঢাকার চিত্রা সিনেমা হলের সামনের হিউম্যান হলার স্ট্যান্ড দখলে নিয়েছে আবু সাঈদ। রায়সাহেব বাজারের মাছ ব্যবসায়ীদের কাছ থেকে গত রোববার থেকে চাঁদা আদায় করছে আরেক সন্ত্রাসী আবু সাঈদ। \r\nনগরে চাঁদাবাজি শুরু\r\n গত বৃহস্পতিবার রাতে সন্ত্রাসীরা রাজধানীর পল্লবী এলাকার কয়েকটি বাড়ি ও দোকানে হামলা, ব্যাপক ভাঙচুর ও লুটপাট করে। এলাকাবাসীর অভিযোগ, আওয়ামী লীগের কর্মীদের সঙ্গে শীর্ষস্থানীয় সন্ত্রাসী শাহাদাতের সহযোগীরা এ হামলায় অংশ নেয়। হামলায় অংশ নেওয়া সন্ত্রাসীরা এর আগে বিএনপির লোক হিসেবে পরিচিত ছিল।\r\nপলাতক শীর্ষস্থানীয় সন্ত্রাসী শাহাদাতের অধিকাংশ সহযোগী মিরপুর, পল্লবী, কাফরুল, শাহ আলী ও দারুস সালাম থানা এলাকায় ফিরে এসে অপরাধ জগতে আবার সক্রিয় হয়ে উঠেছে। এসব চিহ্নিত চাঁদাবাজ, সন্ত্রাসীরা সংশ্লিষ্ট এলাকার আওয়ামী লীগের নেতা-কর্মীদের আশীর্বাদে তৎপরতা শুরু করেছে। তারা পোশাক কারখানার মালিক ও ব্যবসায়ীদের কাছ থেকে চাঁদা নিচ্ছে। সন্ত্রাসীরা ব্যবসায়ীদের জানিয়ে দিয়েছে, ব্যবসা করতে হলে এখন থেকে চাঁদা দিতে হবে। শীর্ষস্থানীয় সন্ত্রাসী শাহাদাত ছাত্রলীগের মিরপুর থানা শাখার সাধারণ সম্পাদক ছিলেন।\r\nমিরপুরের শাহ আলীবাগের পোশাক কারখানার মালিক জাকির হোসেন মুরাদ বলেন, শাহ আলীবাগের সলিমুদ্দিন মার্কেটে তাঁর পোশাক কারখানা আছে। সংসদ নির্বাচনের পরদিন বিকেলে (গত মঙ্গলবার) উঠতি বয়সের কয়েকজন সন্ত্রাসী রপ্তানির জন্য কারখানার সামনে রাখা লাখ টাকার মালমাল নিরাপত্তা কর্মীদের পিস্তল ঠেকিয়ে নিয়ে যায়। এ সময় তারা হুমকি দিয়ে বলে, আওয়ামী লীগ ক্ষমতায় এসেছে। ওপর থেকে মালামাল নামানোর আগে এখন থেকে তাদের জানাতে হবে।\r\nমুরাদ জানান, স্থানীয় আওয়ামী লীগের নেতাদের মদদে এসব সন্ত্রাসী মাথা চাড়া দিয়ে উঠেছে। কিছুদিন আগেও এসব সন্ত্রাসী অলিগলিতে ছিনতাই করত। মালামাল লুটের ঘটনায় তিনি বাদী হয়ে মিরপুর থানায় মামলা করেছেন।\r\nপুলিশ জানায়, গত বৃহস্পতিবার অস্ত্রধারী দুই সন্ত্রাসী মিরপুর মাজার রোডে সিস্টার নামের একটি পোশাক কারখানায় ঢোকে। নিরাপত্তাকর্মীরা বাধা দিলে সন্ত্রাসীরা তাদের অস্ত্র ঠেকায়। কারখানাটির মালিক শরীফ এগিয়ে গেলে সন্ত্রাসীরা দাবিমতো চাঁদা না দেওয়ার জন্য কৈফিয়ত চায়। এ সময় দুই সন্ত্রাসী চাঁদার জন্য শরীফের হাতে একটি চিরকুট ধরিয়ে দিয়ে যোগাযোগ করতে বলে। চিরকুটে লেখা দুটি ফোন নম্বরই ভারতের এবং ফোন নম্বরের নিচে সন্ত্রাসী শাহাদতের নাম রয়েছে। এ ব্যাপারে দারুস সালাম থানার ভারপ্রাপ্ত কর্মকর্তা (ওসি) আবদুর রহমান জানান, এ ঘটনায় পোশাক কারখানার মালিক শরীফ হোসেন বাদী হয়ে চাঁদাবাজির মামলা করেন। সন্ত্রাসী শাহাদত বাহিনী এই চাঁদাবাজির ঘটনায় জড়িত।\r\nর‌্যাব ও পুলিশ সূত্র জানায়, ২০০৭ সালের ১১ জানুয়ারির পর পালিয়ে থাকা শীর্ষস্থানীয় সন্ত্রাসী শাহাদতের কিছু সহযোগী নির্বাচনের আগে এলাকায় ফিরে আসে। নির্বাচনের পর ফিরে এসেছে আরও কিছু সন্ত্রাসী। এ ব্যাপারে র‌্যাবের সহকারী পরিচালক ক্যাপ্টেন মশিউল আলম বলেন, দীর্ঘদিন পলাতক থাকার পর শীর্ষ সন্ত্রাসী শাহাদতের সহযোগীরা নির্বাচনের আগে এলাকায় ফিরে আসে। এ পর্যন্ত ১৩ সন্ত্রাসীকে গ্রেপ্তার করা হয়েছে।\r\nমিরপুরবাসী ও ব্যবসায়ীরা জানান, দীর্ঘদিন ধরে পলাতক সন্ত্রাসী শাহাদতের ঘনিষ্ঠ সহযোগী গাজী সুমন, মুক্তার, মন্টু, পিয়ালসহ আরও ৩০ জন নির্বাচনের পর এলাকায় ফিরেছে। তারা স্থানীয় আওয়ামী লীগের নেতা-কর্মীদের সঙ্গে ইতিমধ্যে দেখা করেছে। গত বুধবার এসব সন্ত্রাসী কয়েকটি ব্যক্তিগত গাড়িতে চড়ে মিরপুরের রাস্তায় মহড়া দিয়েছে। গোয়েন্দা কর্মকর্তারা জানান, শাহাদত বাহিনীতে আরও কিছু নতুন মুখ যোগ হয়েছে।\r\nপুলিশের মিরপুর বিভাগের উপকমিশনার মো. আনোয়ার হোসেন পোশাক কারখানায় চাঁদাবাজির ঘটনার কথা স্বীকার করে বলেন, ফিরে আসা সন্ত্রাসীদের গ্রেপ্তারে পুলিশ তৎপর আছে। নির্বাচনের পর বিচ্ছিন্ন কিছু ঘটনা ঘটলেও আগের কোন্দল থেকে এসব হয়েছে বলে তিনি মন্তব্য করেন।\r\n সন্ত্রাসীরা সক্রিয় পুরান ঢাকায়ও\r\n পুরান ঢাকায় এত দিন ডাকাত শহীদ আধিপত্য বিস্তার করে আছে। ডাকাত শহীদ ভারতে অবস্থান করলেও তার বাহিনী ধোলাইখাল, নারিন্দা, ওয়ারী, লালমোহন সাহা স্ট্রিট, নবাবপুর রোড, সদরঘাট ও ইসলামপুর রোড এলাকার চাঁদাবাজি নিয়ন্ত্রণ করছে। এ বাহিনীর সদস্য ভুট্টু, সম্রাট, সানু, ঝন্টু, স্বপন, জনি, আমজাদ, অপু, রাজীব, আখতার বাবু, জাবেদ আবার এলাকায় ঘোরাফেরা করছে। রাজীবের ভাই সজীব র‌্যাবের হাতে গ্রেপ্তার হয়ে বর্তমানে কারাগারে। তাকে ছাড়ানোর কথা বলে ব্যবসায়ীদের কাছে চাঁদা আদায় করছে রাজীব।\r\nনয়াবাজার কাগজ মার্কেটের ব্যবসায়ী আলী হোসেন জানান, নির্বাচনের পর চাঁদাবাজ সন্ত্রাসী বেল্লাল, টিপু, আলাউদ্দিন আলা, জামাই আলী ও টুটুল এলাকায় ঘুরে বেড়াচ্ছে বলে তাঁরা শুনেছেন। ইসলামপুর রোডে ভুয়া হাবিব, সদরঘাট-বাংলাবাজারের রুবেল, বাদামতলীর সম্রাট ও খায়ের উদ্দিন চাঁদাবাজি করছে। \r\nবেইলী রোডের ব্যবসায়ী আখতার হামিদ জানান, নির্বাচনের পর নয়াটোলা ও মালিবাগের কয়েকজন সন্ত্রাসী প্রকাশ্যে ঘোরাফেরা শুরু করেছে। এদের দলের নেতা শিমুল মোস্তফাকে নির্বাচনের পরের দিন অস্ত্রসহ র‌্যাব গ্রেপ্তার করেছে। আরেকজন শিশির কারাগারে আছে। তাদের দলের রাসেল, জিতু, রবিন, পল্লব, স্বপন, সজীব ও নাজমুল এলাকায় মহড়া দিচ্ছে। আনারকলি মার্কেটের আশপাশের নিয়ন্ত্রণ শীর্ষস্থানীয় সন্ত্রাসী রাসুর এক ভাই নিয়েছে বলে জানা গেছে। পুলিশ সূত্র জানায়, মোহাম্মদপুরে হালিম, বিপ্লব, ডিস মামুনকে বহুদিন এলাকায় দেখা যায়নি। কিন্তু নির্বাচনের পরদিন থেকে তারা প্রকাশ্যে এলাকায় ঘুরে বেড়াচ্ছে। \r\nমোহাম্মদপুর টাউন হল বাজারের ব্যবসায়ীরা জানান, সাবেক সাংসদ মকবুল হোসেনের ছত্রচ্ছায়ায় যুবলীগের এক নেতা ওই সময় এলাকায় সন্ত্রাসী কর্মকাণ্ড পরিচালনা করে। ছাত্রদল নেতা সজল হত্যাসহ একাধিক মামলার ওই আসামি বিএনপি সরকার ক্ষমতায় এলে পালিয়ে যায়। সাত বছর পলাতক থাকার পর আবার তাকে তার সাঙ্গপাঙ্গ নিয়ে এলাকায় মহড়া দিতে দেখা যাচ্ছে। ইতিমধ্যে সে বাজারের ব্যবসায়ীদের সঙ্গে দেখা করে চাঁদা দাবি করেছে।\r\nনির্বাচনের পরদিন কারওয়ান বাজারে বিএনপির ইউনিট কার্যালয় দখল করে সেখানে আওয়ামী লীগ ও জাতীয় পার্টির সাইনবোর্ড লাগানো হয়েছে। ব্যবসায়ীদের কাছ থেকে চাঁদা তুলছে দেলু, আনোয়ার ভুট্টু, সাইদুল ও তাদের সহযোগীরা।\r\n মাদক স্পটও বাদ যাচ্ছে না\r\n রাজধানীর সবচেয়ে বড় মাদকের স্পট হলো আগারগাঁওয়ের বিএনপি বস্তি। লিটন, রাজীব, চৌধুরী বকসি, টুলু এত দিন এ এলাকা নিয়ন্ত্রণ করে আসছিল। নির্বাচনের পর এরা আর এলাকায় নেই বলে জানা গেছে। মোহাম্মদপুর থানার একজন কর্মকর্তা জানান, নতুন একটি গ্রুপ এ এলাকার নিয়ন্ত্রণ নিতে পারে বলে তাঁরা ধারণা করছেন।\r\nরাজধানীর হাজারীবাগে মাদকের আখড়ার দখল নিয়ে গত শনিবার বিএনপি ও আওয়ামী লীগের কর্মীদের মধ্যে সংঘর্ষে অন্তত ১০ জন আহত হয়েছে। এলাকার লোকজন জানায়, আওয়ামী লীগের কর্মী মালেকের সহযোগীরা হাজারীবাগের গণকটুলী সুইপার কলোনির বিএনপির কর্মী শাহজাহানের সহযোগী জমিলার মাদকের আখড়ায় দখল করতে যায়। এ নিয়ে দুই পক্ষের মধ্যে ধাওয়া-পাল্টাধাওয়া ও সংঘর্ষ হয়। লাঠিসোটা ও রড নিয়ে দুই পক্ষ সংঘর্ষে লিপ্ত হয়। এতে উভয় পক্ষের ১০ জন আহত হন। চারদলীয় জোট সরকারের আমলে বিএনপির কর্মী শাহজাহানের সহযোগীরা মাদকের আখড়া দখল করে রেখেছিল।\r\n(প্রতিবেদনটি তৈরি করেছেন  কামরুল হাসান, আনিস রহমান ও নজরুল ইসলাম)\r\n","status":true,"publishDate":{"$date":{"$numberLong":"1231178400000"}},"createdAt":{"$date":{"$numberLong":"1751287661547"}},"__v":{"$numberInt":"0"}}
{"_id":{"$oid":"68628792f109871733ab6173"},"image":"image-1751287698329.webp","title":"চোরাচালান-প্রবণ এলাকায় ভোট","description":"কামরুল হাসান  ও  তারিকুল হক তারিক,  কুষ্টিয়া থেকে\r\n‘যে আমারে মালের ছিলিপ দিবি, তারেই ভোট দেবনে’—কোনো রকম রাখঢাক ছাড়াই বললেন পঞ্চাষোর্ধ্ব গৃহবধূ দিলরুবা বেওয়া। কুষ্টিয়া শহর থেকে ৫৫ কিলোমিটার দূরে দৌলতপুর উপজেলার ভারত সীমান্তসংলগ্ন মহিষকুন্ডু গ্রামের এই দরিদ্র গৃহবধূর কাছে প্রশ্ন ছিল—নির্বাচনে কেমন প্রার্থী চান?\r\nনির্বাচনে সৎ ও যোগ্য প্রার্থী নিয়ে যত কথাই হোক না কেন, সীমান্তসংলগ্ন এ অঞ্চলের চিত্র অন্য। কর্মসংস্থানের অভাবে এখানকার বেশির ভাগ মানুষ চোরাকারবারের ওপর নির্ভরশীল। কথা বলে জানা গেল, তাদের কাছে প্রার্থীর যোগ্যতার মাপকাঠি হলো, তিনি চোরাচালানে কতটা সুবিধা দেবেন বা প্রভাব খাটিয়ে কতটা সুবিধা আদায় করে দিতে পারবেন। সংসদ নির্বাচনেও এ বিষয়টি গুরুত্বপূর্ণ। মহিষকুন্ডু সীমান্তের বাসিন্দা আলাল বলেন, “গেলবার বাচ্চু মুল্লা (মোল্লা) ভোটের আগে বুলিছিল, ‘ভোট দেও, বর্ডার খুইলি দেবনে।’ ভোট দেলাম কিন্তু বর্ডার আর খুইলল না।”\r\nজরুরি অবস্থা জারির পর সীমান্তে কড়াকড়ি আরোপ করার কারণে চোরাচালান কমে গেছে। এখন ফেনসিডিল পারাপার ছাড়া আর কোনো ‘সীমান্ত-বাণিজ্য’ নেই বললেই চলে।\r\nগত রোববার সকালে স্থানীয়রা রামকৃষ্ণপুর বাজারের ভেতরে দেয়ালঘেরা একটি পরিত্যক্ত মাঠ দেখিয়ে বলল, এটা গরুর করিডর। প্রাগপুর সীমান্তেও এ রকম আরেকটি করিডর আছে। কিছুদিন আগে পর্যন্ত এখানে প্রতিদিন গরু পারাপার থেকে ১০ লাখ টাকা পর্যন্ত রাজস্ব আদায় হতো। তখন এ অঞ্চলের মানুষের মুখে হাসি ছিল। ভারত সরকার গরু বিক্রি বন্ধ করে দেওয়ার পর করিডর ফাঁকা হয়ে গেছে। এতে বহু লোক পথে বসেছে। এলাকার কম বয়সী ছেলেরা ঢাকায় গিয়ে পোশাক কারখানায় চাকরি করছে। এলাকায় যারা বেশি প্রভাবশালী, তারা প্রশাসনের সঙ্গে আঁতাত করে ফেনসিডিল পারাপার করছে। \r\nদৌলতপুর উপজেলায় এবারের নির্বাচনে চেয়ারম্যান পদের জন্য প্রতিদ্বন্দ্বিতা করছেন ১৭ জন। তাঁদের মধ্যে নয়জন আওয়ামী লীগ, তিনজন বিএনপির, একজন জাসদের এবং অন্যরা স্বতন্ত্র প্রার্থী। এ ছাড়া ভাইস চেয়ারম্যান পদে তিনজন এবং সংরক্ষিত মহিলা ভাইস চেয়ারম্যান পদে পাঁচজন প্রার্থী প্রতিদ্বন্দ্বিতা করছেন।\r\nআওয়ামী লীগ-সমর্থিত প্রার্থীর মধ্যে ছাত্রলীগ কেন্দ্রীয় কমিটির সহসভাপতি তারিক আল মামুন (ডাব প্রতীক) ঢাকা বিশ্ববিদ্যালয় থেকে ইংরেজিতে এমএ পাস করেছেন। কিন্তু স্থানীয় সাংসদ তাঁকে সমর্থন দেননি। চেয়ারম্যান পদে নয়জন নেতার মধ্যে এক সপ্তাহ আগে উপজেলা আওয়ামী লীগের সহসভাপতি রেজাউল হক চৌধুরীকে (দেয়ালঘড়ি) দলীয় প্রার্থী ঘোষণা করা হয়। এরপর শনিবার রাতে আওয়ামী লীগের প্রার্থী হিসেবে উপজেলা আওয়ামী লীগের জ্যেষ্ঠ সহসভাপতি হারেজ উদ্দিনের (চেয়ার) নাম ঘোষণা করা হয়। সাংসদের এ ঘোষণার পরও আওয়ামী লীগের অনেক প্রার্থীই মাঠে সক্রিয় আছেন বলে জানা গেছে।\r\nরেজাউল হক চৌধুরী বলেন, তিনি তৃণমূলের ভোটে নির্বাচিত হয়েছেন, সাংসদ মনোনয়ন না দিলেও নির্বাচন তিনি করবেনই।\r\nমুসা কামাল বলেন, ‘দৌলতপুরের অনেকেই অবৈধ চোরাচালানের ওপর নির্ভরশীল। আমি নির্বাচিত হলে মানুষের কর্মসংস্থান সৃষ্টি করব।’\r\n","status":true,"publishDate":{"$date":{"$numberLong":"1232388000000"}},"createdAt":{"$date":{"$numberLong":"1751287698343"}},"__v":{"$numberInt":"0"}}
{"_id":{"$oid":"686287bcf109871733ab6177"},"image":"image-1751287740804.webp","title":"যৌনপল্লীতে আতঙ্ক","description":"কামরুল হাসান, হিমাংশু কুমার সাহা  ও  রাশেদ রায়হান,  রাজবাড়ী থেকে  \r\n সরু গলিটার ভেতরে ঢুকতেই তীব্র ঝাঁঝালো গন্ধ নাকে এসে ধাক্কা দেয়। আশপাশে কেউ হয়তো চোলাই মদ খিলছে। পাশেই একটি ছোট্ট জটলা। ভোট নিয়ে আলোচনা চলছে সেখানে। এক চিলতে ফাঁকা জায়গায় এক প্রার্থীর প্রতীকের নাম ধরে নাচানাচি করছে একদল কম বয়েসী যৌনকর্মী।\r\nদেশের বৃহত্তম যৌনপল্লী রাজবাড়ীর দৌলতদিয়ায় নেমে শোনা গেল, সংসদ নির্বাচনের পর থেকে এ পল্লীতে আতঙ্ক বিরাজ করছে। স্থানীয় কিছু মাস্তান আওয়ামী লীগের নাম ভাঙিয়ে পল্লীর নিয়ন্ত্রণ নিতে চাচ্ছে। উপজেলা নির্বাচনকে ঘিরে এ উত্তেজনা আরও বেড়ে গেছে। যৌনকর্মীরা অভিযোগ করেন, বিএনপিকে ভোট দেওয়ার অভিযোগে ইতিমধ্যে অনেককে পল্লী থেকে তাড়িয়ে দেওয়া হয়েছে। আরও অনেককে ভয় দেখানো হচ্ছে।\r\nপল্লীর ভেতরে ঢুকতেই চোখে পড়ল দেয়ালে সাঁটানো শত শত পোস্টার। নির্বাচনী আচরণবিধি অনুযায়ী দেয়ালে পোস্টার সাঁটানো নিষিদ্ধ হলেও এখানে এসবের কেউ ধার ধারে না। পল্লীর প্রতিটি বাড়ি ছেয়ে গেছে বিভিন্ন প্রার্থীর একাধিক পোস্টারে।\r\nএকজন যৌনকর্মী দুঃখ প্রকাশ করে জানান, নির্বাচন এলেই তাঁদের কদর বাড়ে। মনে হয় তাঁরাও এ দেশের নাগরিক। ভোট সমাজের অন্য মানুষের সঙ্গে তাঁদের একই মর্যাদা দেয়।\r\nকেমন প্রার্থী চান জানতে চাইলে যৌনকর্মী সেফালী বলেন, ‘সত্যিকারের মানুষ হিসেবে আমরা মর্যাদা পেতে চাই। যিনি আমাদের যৌনকর্মী হিসেবে না ভেবে মানুষ হিসেবে দেখবেন, আমাদের সমস্যায়, বিপদে-আপদে পাশে এসে দাঁড়াবেন—এমন একজনকেই ভোট দেব।’\r\nগোয়ালন্দ উপজেলা নির্বাচন কমিশন কার্যালয় সূত্র জানায়, দৌলতদিয়া ইউনিয়নের ৫ নম্বর ওয়ার্ডের আওতাভুক্ত প্রায় চার হাজার বাসিন্দা অধ্যুষিত এ পল্লীতে শুধু যৌনকর্মী ভোটার আছেন এক হাজার ১২২ জন। এ ভোট ব্যাংক নিতে মরিয়া হয়ে উঠেছেন অনেক প্রার্থী। তাঁরা যৌনপল্লীতে এসে তাঁদের উন্নয়নের নানা প্রতিশ্রুতি দিচ্ছেন। কেউ বলছেন, পতিতাদের জন্য ভালো কবরস্থান করে দেবেন। আবার কেউ বলছেন, ভেতরের রাস্তা করে দেবেন। সীমানাপ্রাচীর করে দেওয়ারও প্রতিশ্রুতি দিয়েছেন কয়েকজন। \r\nযৌনকর্মীরা অভিযোগ করেন সাঈদ, কাউছার, সালামসহ কয়েকজন যুবক ক্ষমতাসীন দলের নাম ভাঙিয়ে তাঁদের ভয় দেখাচ্ছেন। সন্ধ্যা হলেই তাঁরা এসে মহড়া দেন, ভাড়াটিয়া যৌনকর্মীদের ভয় দেখান। এরই মধ্যে ১৯ জন যৌনকর্মী একটি বাড়ি ছেড়ে চলে গেছেন। বিলকিস (ছদ্মনাম) জানান, পল্লী থেকে তাঁদের যেন উচ্ছেদ না করা হয়, সে জন্য তাঁরা প্রার্থীর নাম ধরে স্লোগান দিচ্ছেন।\r\nযৌনপল্লীতে আতঙ্ক ছড়ানোর ব্যাপারে জানতে চাইলে স্থানীয় সাংসদ কাজী কেরামত আলী বলেন, পল্লী দখলের সঙ্গে সরকারি দলের নেতা-কর্মীদের কোনো সংশ্লিষ্টতা নেই। সরকারি দলের নাম করে কেউ কেউ বিভ্রান্তি ছড়াতে পারে। \r\n \r\n","status":true,"publishDate":{"$date":{"$numberLong":"1232474400000"}},"createdAt":{"$date":{"$numberLong":"1751287740819"}},"__v":{"$numberInt":"0"}}
{"_id":{"$oid":"686287f2f109871733ab617b"},"image":"image-1751287794039.webp","title":"সন্ত্রাসীদের হুমকি, প্রার্থীরা আতঙ্কে","description":"কামরুল হাসান  ও  সুব্রত সাহা বাপী,  গোপালগঞ্জ থেকে \r\n গোপালগঞ্জের মুকসুদপুর ও বাগেরহাটে ফকিরহাট উপজেলা পরিষদ নির্বাচনের একাধিক প্রার্থী অভিযোগ করেছেন, প্রতিদ্বন্দ্বী প্রার্থীর পক্ষের সন্ত্রাসীরা তাঁদের বিভিন্নভাবে হুমকি দিচ্ছে; কর্মীদের মারধর করছে। এমনকি ওই সন্ত্রাসীদের ভয়ে তাঁরা নির্বাচনী কার্যালয়ও স্থাপন করতে পারেননি।  \r\nপ্রার্থীরা অভিযোগ করেন, সংসদ নির্বাচনের আগ পর্যন্ত এসব সন্ত্রাসী আত্মগোপনে ছিল। এখন তারা বিভিন্ন প্রার্থীর পক্ষে ভাড়ায় প্রচারণায় নেমেছে। গোপালগঞ্জের মুকসুদপুর উপজেলা পরিষদের চেয়ারম্যান প্রার্থী ও বিএনপির নেতা হরপ্রসাদ বাগচি অভিযোগ করেন, স্থানীয় একজন প্রার্থীর পক্ষে সন্ত্রাসীরা তাঁকে নানাভাবে হুমকি দিচ্ছে। এরা আগেও তারা তাঁর কর্মীদের মারধর করে। বিষয়টি তিনি স্থানীয় প্রশাসনকেও জানিয়েছেন। আরেক চেয়ারম্যান প্রার্থী মুন্সি আতিয়ার রহমান অভিযোগ করেন, তাঁকে টেলিফোনে হুমকি দেওয়া হয়েছে। \r\nতবে নাম প্রকাশে অনিচ্ছুক আরেক চেয়ারম্যান প্রার্থী অভিযোগ করেন, হরপ্রসাদ বাগচির পক্ষেও সন্ত্রাসীরা মাঠে নেমেছে। \r\nনাম না প্রকাশ করার শর্তে মুকসুদপুরের এক ভোটার জানান, এ উপজেলায় পুলিশের তালিকাভুক্ত সন্ত্রাসী ইমাম বিশ্বাস, মামুন সরকার, মন্টু মোল্লা ও মিন্টু হরপ্রসাদের জন্য কাজ করছেন। সন্ত্রাসী জাকির সরদারসহ কয়েকজন আরেক প্রার্থী রবিউল আলম শিকদারের পক্ষে কাজ করছে। কাশিয়ানি উপজেলার প্রার্থী আবুল হোসেনের পক্ষে সন্ত্রাসী পিনু ও জাহিদ মোল্লা কাজ করছে। এসব সন্ত্রাসী একাধিক মামলার আসামি। \r\nগোপালগঞ্জ সদরের সঙ্গে লাগোয়া বাগেরহাটের ফকিরহাট উপজেলা। এ উপজেলায় বিএনপি সমর্থিত চেয়ারম্যান প্রার্থী কামরুল ইসলাম গোরা অভিযোগ করেন, ‘প্রতিদ্বন্দ্বী এক প্রার্থীর হয়ে সন্ত্রাসীরা মাঠে নেমেছে। তারা আমার লোকজনকে বিভিন্নভাবে ভয়ভীতি দেখাচ্ছে। হুমকির মুখে গত ২৮ দিন ধরে চেষ্টা করেও একটি নির্বাচনী কার্যালয় করতে পারিনি। আতঙ্কে আমার এজেন্টরা তাঁদের পরিচয়পত্রও নিতে আসতে পারেনি। আমি নিজেই পরিচয়পত্র সংগ্রহ করে এজেন্টদের বাড়ি বাড়ি পৌঁছে দিচ্ছি। হুমকির বিষয়টি রিটার্নিং কর্মকর্তা ও নির্বাচন কমিশনে জানিয়েছি।’\r\nকামরুল ইসলাম গোরা জানান, নির্বাচন কমিশনে অভিযোগ জানানোর পর গতকাল বুধবার ফকিরহাট থানার ভারপ্রাপ্ত কর্মকর্তা তাঁকে ডেকে হুমকির ব্যাপারে জানতে চান। তিনি পুলিশকে জানিয়েছেন, পাইকদিয়ার বাদল, সাতফিকার মামুন, সিরাজ, মুরাদ, বখতিয়ার, ব্রাহ্মণদিয়ার মাজেদ, বাহিরদিয়ার হারুন, শাহ আউলিয়া গ্রামের সাহেদ ওই প্রার্থীকে ভোট দিতে ভোটারদের বাড়ি বাড়ি গিয়ে হুমকি দিচ্ছে। \r\nফকিরহাট থানার ভারপ্রাপ্ত কর্মকর্তা চৌধুরী এরশাদুল বারী বলেন, তাঁরা অভিযোগ পেয়েছেন। তদন্ত চলছে। কামরুল ইসলাম ও তাঁর এজেন্টদের নিরাপত্তার ব্যবস্থা করা হয়েছে ।\r\n\r\n","status":true,"publishDate":{"$date":{"$numberLong":"1232560800000"}},"createdAt":{"$date":{"$numberLong":"1751287794052"}},"__v":{"$numberInt":"0"}}
{"_id":{"$oid":"68628834f109871733ab617f"},"image":"image-1751287860825.webp","title":"অগ্রাধিকার আইনশৃঙ্খলা  মানুষ চায় ভালো আইনশৃঙ্খলা আর দলীয়করণমুক্ত পুলিশ  ","description":"তত্ত্বাবধায়ক সরকারের পুরো দুই বছর দেশের আইনশৃঙ্খলা পরিস্থিতি ছিল আগের অনেক সময়ের চেয়ে ভালো। বিচ্ছিন্ন কিছু ঘটনা ছাড়া দেশে বড় ধরনের কোনো সহিংস ঘটনা সে সময় ঘটেনি। মানুষের মন থেকে নিরাপত্তাবোধের অভাব অনেকটাই কমে যায়। সেই অবস্থা ধরে রাখাই নতুন সরকারের সবচেয়ে বড় চ্যালেঞ্জ বলে মনে করছেন সংশ্লিষ্ট ব্যক্তিরা।\r\nআওয়ামী লীগের নির্বাচনী ইশতেহারে বলা হয়েছে, ‘ক্ষমতায় এলে সাম্প্রদায়িক সন্ত্রাস ও জঙ্গিবাদ নিষিদ্ধ করা হবে। সন্ত্রাস ও চাঁদাবাজি নিষিদ্ধ করা হবে।’ দায়িত্ব নেওয়ার প্রথম দিনে স্বরাষ্ট্রমন্ত্রী অ্যাডভোকেট সাহারা খাতুন এবং প্রতিমন্ত্রী তানজিম আহমেদ সোহেল তাজ বলেছেন, জননিরাপত্তা বিধানে জঙ্গিবাদ নির্মূল করার পাশাপাশি পুলিশসহ আইনশৃঙ্খলা রক্ষাকারী বাহিনী ও জনগণের মধ্যে সেতুবন্ধ তৈরির মাধ্যম হিসেবে কাজ করবে সরকার।\r\nঅতীতে দেখা গেছে, নতুন সরকার দায়িত্ব নেওয়ার পরপরই সর্বত্র দখল আর পাল্টাদখল শুরু হয়ে যায়। বাস, লঞ্চ টার্মিনাল, ফুটপাত এমনকি মাদকের স্পট পর্যন্ত দখলে নেওয়ারও অভিযোগ আছে। এসব দখল-পাল্টাদখলের সঙ্গে সন্ত্রাসীরাও মাথা চাড়া দিয়ে ওঠে। তারা এ সময় রাজনৈতিক পরিচয়কে কাজে লাগায়। এ প্রবণতা এবারও দেখা যেতে শুরু করেছে। বিভিন্ন শিক্ষাপ্রতিষ্ঠানে শুরু হয়ে গেছে ছাত্রলীগ পরিচয়ে হল দখলসহ বিভিন্ন ধরনের কর্মকাণ্ড। গত আওয়ামী লীগ সরকারের সময়কার সন্ত্রাসীদের গডফাদার হিসেবে পরিচিতরা দীর্ঘদিন পালিয়ে থাকার পর দেশে ফিরে আসতে শুরু করেছে। আইনশৃঙ্খলা পরিস্থিতিও কিছুটা খারাপ হয়েছে। \r\nএ রকম অবস্থায় সন্ত্রাসীরা যাতে আর কোনোভাবে সক্রিয় হতে না পারে, সে জন্য এখনই সরকারকে কঠোর ব্যবস্থা নিতে হবে বলেই সবাই মনে করছেন। মানুষ চায় ভালো আইনশৃঙ্খলার পরিবেশ এবং ব্যক্তিগত নিরাপত্তা। এর সঙ্গে জড়িত দেশের অর্থনৈতিক উন্নয়ন ও বিনিয়োগ। এখন এর সবকিছুই নির্ভর করছে আইনশৃঙ্খলা রক্ষাকারী বাহিনীকে দলীয় প্রভাবমুক্ত হয়ে কাজ করতে দেওয়া না-দেওয়ার ওপর। \r\n সন্ত্রাস ও চাঁদাবাজি:  চারদলীয় জোট সরকারের আমলে দেশে খুন ও নারী নির্যাতনের মতো অপরাধের সঙ্গে সঙ্গে ছিনতাই, ডাকাতি এবং অবৈধ অস্ত্রের ব্যবহারও বেড়ে যায়। জরুরি অবস্থা জারির পর এ অবস্থার বদল হয়। \r\nদায়িত্ব নিয়ে স্বরাষ্ট্রমন্ত্রী বলেছেন, চাঁদাবাজি, মাস্তানি, সন্ত্রাসী কর্মকাণ্ড দমনে সরকার সম্পূর্ণ দলীয় প্রভাবমুক্ত হয়ে কাজ করবে। আইনশৃঙ্খলা রক্ষাকারী বাহিনীকে সেভাবেই কাজ করতে হবে। \r\nপুলিশের সাবেক মহাপরিদর্শক (আইজি) এএসএম শাহজাহান এ প্রসঙ্গে  প্রথম আলো কে বলেন, সরকারকে আগে নিজের দলের মাস্তানদের ধরতে হবে। সরকারের হাতে অপরাধীদের যে তালিকা আছে, তা নিয়ে অভিযানে নামতে হবে। দলীয় লোক হলেও কাউকে ছাড় দেওয়া ঠিক হবে না। সরকার দলের ঊর্ধ্বে উঠে ব্যবস্থা নিতে না পারলে অপরাধ পরিস্থিতি নিয়ন্ত্রণ করা কঠিন হয়ে যাবে। \r\n তদন্ত ও গোয়েন্দা শাখা:  আইনশৃঙ্খলা রক্ষার পাশাপাশি অপরাধ তদন্তের জন্য পুলিশ বাহিনীর পৃথক শাখা গঠনের কথা বলা হচ্ছে দীর্ঘদিন থেকে। তিনটি দাতা সংস্থার অর্থায়নে পরিচালিত পুলিশ সংস্কার কর্মসূচিতেও এ বিষয়টির ওপর জোর দেওয়া হয়েছে। এতে বলা হয়েছে, অপরাধ তদন্ত শাখাকে বিশেষায়িত ও আধুনিক করতে হবে। যেমন জঙ্গি, ছিনতাই, ডাকাতির মতো সংঘবদ্ধ অপরাধ তদন্তে পৃথক শাখা থাকতে হবে। পাশাপাশি অপরাধসংক্রান্ত তথ্যের জন্য গোয়েন্দা তৎপরতাও বাড়াতে হবে বলে সবাই মনে করেন।\r\nপুলিশের আইজি নূর মোহাম্মদ এ প্রসঙ্গে  প্রথম আলো কে বলেন, সিআইডি ও র‌্যাবের তদন্ত শাখাকে আরও আধুনিক করার প্রস্তাব সরকারের বিবেচনায় রয়েছে। তবে প্রয়োজনীয় সুবিধা না থাকায় পুলিশের গোয়েন্দা তৎপরতা ব্যাপকভাবে করা সম্ভব হয় না।  \r\nগডফাদার:  অপরাধ বিশ্লেষকেরা মনে করেন, অস্ত্র, মাদক ও চোরাচালানের মতো অপরাধের পেছনে ‘গডফাদার’রা অর্থ লগ্নি করে থাকে। কিন্তু র‌্যাব বা পুলিশের অভিযানে যারা ধরা পড়ে, তাদের জিজ্ঞাসাবাদ করে কোনো গডফাদারের সন্ধান আর মেলে না। কখনো কখনো গডফাদারদের নাম-পরিচয় প্রকাশ পেলেও তাদের বিরুদ্ধে ব্যবস্থা নিতে তেমন সফলতা পাওয়া যায়নি। \r\nএ প্রসঙ্গে সাবেক আইজিপি নূরুল হুদা  প্রথম আলো কে বলেন, রাজনৈতিক পৃষ্ঠপোষকতার কারণেই বড় অপরাধীরা ধরাছোঁয়ার বাইরে থাকে। এত দিন এদের পৃষ্ঠপোষকতার যে সংস্কৃতি চালু হয়ে আসছে, তা বন্ধ করতে হবে। নতুন সরকারের কাছে এটাই সবার প্রত্যাশা। \r\n বিচারবহিভূ‌র্ত হত্যা:  ২০০৪ সালের ২৬ মার্চ স্বাধীনতা দিবসের প্যারেডের মাধ্যমে আনুষ্ঠানিকভাবে র‌্যাবের যাত্রা শুরু হয়। এর পরপরই অভিযোগ ওঠে বিচারবহিভূ‌র্ত হত্যাকাণ্ডের। এক পরিসংখ্যানে দেখা যায়, গত চার বছরে এক হাজারের বেশি লোক বিচারবহিভূ‌র্ত হত্যাকাণ্ডের শিকার হয়েছে। বিচারবহিভূ‌র্ত হত্যাকাণ্ড নিয়ে এর আগে বিদেশে সরকারের ভাবমূর্তিও প্রশ্নের মুখে পড়ে। মানবাধিকার সংগঠনগুলো এ নিয়ে এখনো সোচ্চার। \r\nআওয়ামী লীগের নির্বাচনী ইশতেহারে বলা হয়েছে, ‘আওয়ামী লীগ ক্ষমতায় এলে বিচারবহিভূ‌র্ত হত্যাকাণ্ড বন্ধ করা হবে। মানবাধিকার লঙ্ঘন কঠোরভাবে বন্ধ করা হবে।’\r\nতত্ত্বাবধায়ক সরকারের সাবেক উপদেষ্টা এবং আইন ও সালিশ কেন্দ্রের নির্বাহী পরিচালক অ্যাডভোকেট সুলতানা কামাল  প্রথম আলো কে বলেন, ‘রাষ্ট্র নিজেই সংবিধান লঙ্ঘন করেছে, সন্ত্রাসীর ভূমিকায় অবতীর্ণ হয়েছে। কোনো সভ্য জাতির কাছে এটা কেউ আশা করতে পারে না।’ তিনি বলেন, সরকারের পক্ষ থেকে বলার চেষ্টা করা হতো, বিচারবহিভূ‌র্ত হত্যাকাণ্ডে মানুষ খুশি হয়েছে। কিন্তু দেখা গেছে, এ নিয়ে যে গল্প তারা তৈরি করত, তা কেউ বিশ্বাস করত না। এতে জনগণকে ধোঁকা দেওয়া হয়েছে। যদি বলা হয়, এ ছাড়া উপায় ছিল না তাহলে প্রশ্ন উঠবে—যাদের জন্য এ অবস্থা তারা কী করে বেড়ে উঠল? ওই সব অপরাধী রাষ্ট্রীয় পৃষ্ঠপোষকতা পেয়েই এ অবস্থার তৈরি করেছে। তিনি বলেন, আর একজন মানুষও বিচারবহিভূ‌র্ত হত্যাকাণ্ডের শিকার হবে না—এমনই আশা করে সবাই। \r\n দলীয়করণ:  বিগত চারদলীয় জোট সরকার ক্ষমতায় আসার পরপরই   পুলিশ বাহিনীতে ব্যাপক দলীয়করণ শুরু হয়। ওই সময় প্রায় ১০০ কর্মকর্তাকে বাধ্যতামূলক অবসর এবং ওএসডি করে দলীয় কর্মকর্তাদের পদোন্নতি দেওয়া হয়। এতে করে পুলিশের কতৃ‌র্ত্ব ও নিয়ন্ত্রণ বা ‘চেইন অব কমান্ড’ ভেঙে পড়ে। পুলিশের অনেক সদস্য অপরাধের সঙ্গে জড়িয়ে পড়েন। \r\nআওয়ামী লীগের নির্বাচনী ইশতেহারে বলা হয়, ‘ক্ষমতায় এলে দলীয়করণমুক্ত অরাজনৈতিক গণমুখী প্রশাসন প্রতিষ্ঠা করা হবে। যোগ্যতা, জ্যেষ্ঠতা ও মেধার ভিত্তিতে সব নিয়োগ ও পদোন্নতি নিশ্চিত করা হবে। জনজীবনে নিরাপত্তা বিধানে পুলিশ ও আইনশৃঙ্খলা রক্ষাকারী বাহিনীসমূহকে রাজনীতির প্রভাবমুক্ত, আধুনিক ও যুগোপযোগী করে গড়ে তোলা হবে। তাদের বেতন-ভাতা, আবাসন ও অন্যান্য সুযোগ-সুবিধা বৃদ্ধি এবং কল্যাণে প্রয়োজনীয় পদক্ষেপ নেওয়া হবে।’\r\nসাবেক আইজিপি এএসএম শাহজাহান এ প্রসঙ্গে বলেন, সরকারকে দলের ঊর্ধ্বে উঠে কাজ করার ক্ষেত্রে উদাহরণ সৃষ্টি করতে হবে। দলীয় খ‌েÿর কারণে কেউ যাতে আতঙ্কিত হয়ে না পড়ে, তা এখনই নিশ্চিত করতে হবে।  \r\nপুলিশ বাহিনীর সংস্কার:  দেশের পুলিশ বাহিনী চলছে ১৮৬১ সালের পুরোনো আইন দিয়ে। পুলিশ বাহিনীকে যুগোপযোগী করতে একটি নতুন আইন তৈরির উদ্যোগ নেওয়া হয়। তত্ত্বাবধায়ক সরকার প্রথম দিকে এ আইনটি নিয়ে উৎসাহ দেখালেও পরে বিষয়টি আর এগোয়নি। \r\nপ্রস্তাবিত আইনে বলা হয়েছে, রাজনৈতিক চাপে পুলিশ সুপার থেকে শুরু করে আইজিপি পর্যন্ত কাউকে দুই বছরের আগে সরানো যাবে না। আইজিপি পদে কোনো চুক্তিভিত্তিক নিয়োগ দেওয়া যাবে না। এমনকি অবসর প্রস্ত্ততিকালীন ছুটিতে থাকা অবস্থায়ও কাউকে চুক্তিভিত্তিক নিয়োগ দেওয়া যাবে না। নিয়োগ, বদলি ও পদোন্নতিতে মন্ত্রী-সাংসদ বা যেকোনো প্রভাবশালীর মৌখিক, লিখিত বা টেলিফোনের সুপারিশ ফৌজদারি অপরাধ বলে গণ্য হবে।\r\nপুলিশের মহাপরিদর্শক (আইজি) নূর মোহাম্মদ  প্রথম আলো কে বলেন, নতুন আইন ছাড়া পুলিশ বাহিনীকে বর্তমান অবস্থা থেকে ফেরানো যাবে না।\r\nএএসএম শাহজাহান এ প্রসঙ্গে বলেন, পুলিশ বাহিনীতে নিয়োগ, বদলি ও পদোন্নতিতে স্বচ্ছতা এবং পুলিশের ওপর রাজনৈতিক প্রভাব বন্ধ করা না গেলে কোনো কিছু করে লাভ হবে না। আর এসব বিদ্যমান আইনে করা সম্ভব হবে না বলে তিনি মন্তব্য করেন। \r\n \r\n","status":true,"publishDate":{"$date":{"$numberLong":"1232647200000"}},"createdAt":{"$date":{"$numberLong":"1751287860839"}},"__v":{"$numberInt":"0"}}
{"_id":{"$oid":"68628861f109871733ab6183"},"image":"image-1751287905938.webp","title":"পুলিশের ১১ কোটি টাকার বেতার সরঞ্জাম কেনার পর আর চালুই হয়নি ","description":"পুলিশ বাহিনীর জন্য ১১ কোটি টাকা ব্যয়ে ডিজিটাল বেতার যোগাযোগের সরঞ্জাম (ওয়াকিটকির বেজ) কেনা হয়েছিল তিন বছর আগে চারদলীয় জোট সরকারের আমলে। বিপুল অর্থ ব্যয় করে দেশের সাতটি স্থানে সেসব সরঞ্জাম বসানোও হয়। কিন্তু তিন বছরে এক ঘণ্টার জন্যও যন্ত্রগুলো চালু করতে পারেনি সরবরাহকারী। এ কারণে সরবরাহকারীর বিরুদ্ধে ব্যবস্থা নেওয়া তো দূরে থাক, চালু হওয়ার আগেই এর ৭০ শতাংশ মূল্য পরিশোধ করা হয়।\r\nএ প্রসঙ্গে পুলিশ টেলিকমের এআইজি মোহা. আবদুল আলীম মাহমুদ বলেন, যন্ত্রটি চালুর করার ব্যাপারে সরবরাহকারীকে বারবার তাগিদ দেওয়া হচ্ছে। কিন্তু তারা যন্ত্রটি চালু করতে পারছে না।\r\nপুলিশ সদর দপ্তরের সূত্র জানায়, যোগাযোগের জন্য কেনা এসব সরঞ্জামের বিক্রয়-পরবর্তী সেবার মেয়াদও পেরিয়ে গেছে। পুলিশ বাহিনীতে কেনাকাটার নামে অর্থ লুটপাটের যেসব প্রকল্প নেওয়া হয়, এটি ছিল তার অন্যতম।\r\nপ্রকল্পের সারসংক্ষেপে দেখা গেছে, চারদলীয় জোট সরকারের আমলে রাজধানীর সঙ্গে মহানগর এলাকা ছাড়া সারা দেশের পুলিশ বাহিনীর আধুনিক বেতার যোগাযোগের জন্য উচ্চাভিলাষী এ প্রকল্প নেওয়া হয়। এতে বলা হয়, বর্তমানে পুলিশ যেভাবে তাদের বেতার যোগাযোগ চালিয়ে যাচ্ছে, সেটা নিরাপদ নয়। এর কথাবার্তা সবাই শুনতে পারে, চাইলে যে কেউ আড়ি পাততে পারে। এর বদলে ডিজিটাল পদ্ধতির (ট্রেটটা) বেতার যোগাযোগব্যবস্থা গড়ে তোলা হবে। এতে পুলিশের যোগাযোগ নিরাপদ হবে। প্রাথমিকভাবে এসব বেতার যোগাযোগের যন্ত্রপাতি বসানোর জন্য ঢাকা, সাভার, রাজশাহী, খুলনা, চট্টগ্রাম, সীতাকুণ্ড ও কুমিল্লাকে নির্ধারণ করা হয়। বিপুল অর্থ ব্যয়ে ওই সব স্থানে এসব যন্ত্রপাতি স্থাপনের জন্য প্রয়োজনীয় অবকাঠামোও তৈরি করা হয়। \r\nজানা গেছে, ২০০৪-০৫ অর্থবছরে এ প্রকল্পের জন্য দরপত্র চাওয়া হলে পাঁচটি আন্তর্জাতিক প্রতিষ্ঠান দরপত্রের তফসিল জমা দেয়। তফসিল জমা দেওয়া চারটি প্রতিষ্ঠানের দর ছিল পাঁচ থেকে ছয় কোটি টাকার মধ্যে। সর্বনিম্ন দরদাতা ছিল মটরোলা ইউএসএ। ১১ কোটি টাকা দর দেয় সিঙ্গাপুরের প্রতিষ্ঠান এসটি ইলেকট্রনিকস। কিন্তু কার্যাদেশ সিঙ্গাপুরের প্রতিষ্ঠানটিকে দেওয়া হয়।\r\nপুলিশের কর্মকর্তারা জানান, সিঙ্গাপুরের এসটি ইলেকট্রনিকসের স্থানীয় প্রতিনিধি ছিলেন শেখ ফরিদ আহমেদ মানিক। মানিক আবার তৎকালীন প্রধানমন্ত্রী বেগম খালেদা জিয়ার ছোট ছেলে আরাফাত রহমান কোকোর ঘনিষ্ঠ বলে পরিচিত ছিলেন। সে কারণেই কাজটি ওই প্রতিষ্ঠানকে দিতে বাধ্য হয় পুলিশ।\r\nএ ব্যাপারে কথা বলার জন্য শেখ ফরিদ আহমেদ মানিকের সঙ্গে বারবার যোগাযোগের চেষ্টা করা হলেও তাঁকে পাওয়া যায়নি। \r\nদরপত্রের কাগজপত্রে দেখা গেছে, বেতার যোগাযোগের জন্য প্রথমে অ্যানালগ পদ্ধতির সরঞ্জাম কেনার দরপত্র চাওয়া হয়। সেই অনুযায়ী চীনের একটি প্রতিষ্ঠানকে কার্যাদেশ দিয়ে ঋণপত্র খুলে কিছু যন্ত্রপাতি কেনা হয়। পরে সেটা বাদ দিয়ে ডিজিটাল যন্ত্রপাতি কেনার পরিকল্পনা নেওয়া হয়। তার পরও দুই দফা দরপত্র বাতিল করে তৃতীয় দফা দরপত্র চাওয়া হয়। এবার কাজটি পায় সিঙ্গাপুরের ওই প্রতিষ্ঠান।\r\n২০০৬ সালের শেষের দিকে সরবরাহকারী দরপত্র অনুযায়ী সরঞ্জাম সরবরাহ করে। এরপর প্রায় আট কোটি টাকা পরিশোধ করা হয় সরবরাহকারীকে। সরবরাহ করা সরঞ্জাম ঢাকা, সাভার, রাজশাহী, খুলনা, চট্টগ্রাম, সীতাকুণ্ড ও কুমিল্লায় বাসানো হয়। কিন্তু বসানোর পর থেকে এগুলো আর কোনো দিন চালু করা যায়নি। বর্তমানে এভাবেই এসব সরঞ্জাম সাতটি স্থানে পড়ে আছে। \r\nপুলিশ সূত্র জানায়, এসব ডিজিটাল যন্ত্রের সঙ্গে যোগাযোগের জন্য ট্রেটটা পদ্ধতির ডিজিটাল ওয়াকিটকি কেনার কথা ছিল। পুলিশ অনেক চেষ্টা করেও ওই ধরনের ওয়াকিটকি কিনতে পারেনি। ট্রেটটা পদ্ধতির ওয়াকিটকির নির্মাতা যুক্তরাজ্যের প্রতিষ্ঠান ‘সেফুরা’ বাংলাদেশের কাছে এ ধরনের অধিক নিরাপত্তাসংবলিত ওয়াকিটকি বিক্রি করতে অস্বীকৃতি জানানোয় পুলিশের পক্ষে তা কেনা সম্ভব হয়নি।\r\nআগে এসব না ভেবে কেন এ ধরনের মূল্যবান সরঞ্জাম কেনা হলো—এ প্রশ্নের কোনো জবাব দিতে পারেননি পুলিশের কর্মকর্তারা।\r\nএদিকে পুলিশ সদর দপ্তরের সূত্র জানায়, চলতি অর্থবছরে চট্টগ্রাম মহানগর পুলিশের জন্য রাজধানীর ঢাকার আদলে একটি ডিজিটাল যোগাযোগব্যবস্থা স্থাপনের পরিকল্পনা নেওয়া হয়। কিন্তু সে কেনাকাটা বন্ধ করে ওই খাতের প্রায় আট কোটি টাকা ফেরত পাঠানো হচ্ছে। এতে করে এ বছর আর ওই কাজটি হচ্ছে না।\r\nএ ব্যাপারে পুলিশ সদর দপ্তরের অতিরিক্ত মহাপরিদর্শক (অর্থ) শাহজামান রাজ বলেন, সময় কম থাকায় জুনের আগে এ ধরনের কেনাকাটা সম্ভব নয়। আগামী অর্থবছরে এটা করা হতে পারে। \r\n \r\n","status":true,"publishDate":{"$date":{"$numberLong":"1234720800000"}},"createdAt":{"$date":{"$numberLong":"1751287905951"}},"__v":{"$numberInt":"0"}}
{"_id":{"$oid":"68628887f109871733ab6187"},"image":"image-1751287943922.webp","title":"বিশ্ববিদ্যালয়ে শিক্ষক খুনের মামলাও একপর্যায়ে ‘বেওয়ারিশ’ হয়ে যায়","description":"মুক্তিযুদ্ধের পর ঢাকা ও রাজশাহী বিশ্ববিদ্যালয়ে যেসব শিক্ষক খুন হয়েছেন, তাঁদের মধ্যে একজন ছাড়া কারও হত্যাকারীদের বিচার হয়নি। এসব খুনের পর মামলা হলেও তদারকির অভাবে মামলাগুলো ঝুলে পড়ে, এরপর একপর্যায়ে তা হারিয়ে যায়। \r\n২০০৬ সালের ২৩ সেপ্টেম্বর ঢাকা বিশ্ববিদ্যালয়ের ফুলার রোডে শিক্ষকদের আবাসিক এলাকায় নিজ বাসার শোবার ঘরে ঢুকে সন্ত্রাসীরা অধ্যাপক আফতাব আহমাদকে গুলি করে। পরদিনই তিনি মারা যান। সুরক্ষিত আবাসিক এলাকায় ঢুকে গুলি করে নির্বিঘ্নে সন্ত্রাসীদের পালিয়ে যাওয়ার পর দেড় বছর পেরিয়ে গেলেও জড়িতদের এখনো শনাক্ত করা যায়নি। বর্তমানে ঢাকা মহানগর গোয়েন্দা পুলিশ মামলাটি তদন্ত করছে। গোয়েন্দা পুলিশের অতিরিক্ত পুলিশ সুপার মাসুদুর রহমান জানান, গোয়েন্দা পুলিশ মামলাটি এখনো তদন্ত করছে। এ মামলার ব্যাপারে জানতে চাইলে সিআইডির অতিরিক্ত পুলিশ সুপার আব্দুল্লাহ আরেফ বলেন, শীর্ষস্থানীয় সন্ত্রাসী ইমন ও তাঁর বাহিনীকে ভাড়া করে অধ্যাপক আফতাবকে খুন করানো হয়। ইমন পুলিশের জিজ্ঞাসাবাদে এসব স্বীকার করলেও পরে আদালতে স্বীকারোক্তিমূলক জবানবন্দি দিতে রাজি হননি। এভাবে পড়ে আছে আলোচিত এ মামলা।\r\nএর আগেও ক্যাম্পাসেই শিক্ষকেরা আক্রান্ত ও খুন হয়েছেন একের পর এক। বিএনপির নেতৃত্বাধীন বিগত চারদলীয় জোট সরকারের শাসন মেয়াদে ঢাকা বিশ্ববিদ্যালয়ে একজন এবং রাজশাহী বিশ্ববিদ্যালয়ে দুজন শিক্ষক খুন হন। ঢাকা বিশ্ববিদ্যালয়ের আরও একজন শিক্ষক ড. হুমায়ুন আজাদ ক্যাম্পাসে আক্রান্ত হলেও কয়েক মাস পর জার্মানিতে মারা যান। \r\nশিক্ষকেরা জানান, মুক্তিযুদ্ধের পর থেকে এ পর্যন্ত ঢাকা বিশ্ববিদ্যালয়ের চারজন শিক্ষক খুন হয়েছেন। কিন্তু কোনো ঘটনারই বিচার হয়নি। ১৯৭২ সালের ৬ জুন খুন হন বাংলা বিভাগের শিক্ষক হুমায়ুন কবির। ১৯৯৫ সালের ডিসেম্বরে সংসদ ভবন চত্বরে খুন হন অর্থনীতি বিভাগের শিক্ষক নোবান আহমেদ। সিআইডির এএসপি খালেকুজ্জামান এ মামলাটি দীর্ঘদিন তদন্ত করে কোনো অপরাধীকে শনাক্ত করতে পারেননি। পরে তিনি এ বিষয়ে চূড়ান্ত প্রতিবেদন দাখিল করেন। পুলিশের এ প্রতিবেদনের সঙ্গে হারিয়ে যায় নোবান হত্যার তদন্ত। \r\n২০০৪ সালে খুন হন অধ্যাপক আফতাব আহমাদ।\r\nকোনো ঘটনারই বিচার এখন পর্যন্ত হয়নি। এত দিনে হুমায়ুন কবির ও নোবান আহমেদ হত্যাকাণ্ড চাপা পড়ে গেছে।\r\nচারদলীয় জোট সরকারের আমলে রাজশাহী বিশ্ববিদ্যালয়ে দুজন শিক্ষক খুন হন। ২০০৪ সালের ২৪ ডিসেম্বর অর্থনীতির শিক্ষক অধ্যাপক মোহাম্মদ ইউনুস খুন হন। শায়খ আবদুর রহমানের নির্দেশে তাঁকে খুন করা হয় বলে গ্রেপ্তার হওয়া মতিন ও কাশেম জানিয়েছিলেন। \r\nএরপর ২০০৬ সালের ৩ ফেব্রুয়ারি ভূতত্ত্ব বিভাগের শিক্ষক অধ্যাপক ড. এস তাহের আহমেদের লাশ রাজশাহী বিশ্ববিদ্যালয়ের ক্যাম্পাস থেকে উদ্ধার করা হয়। মামলা হওয়ার ৩৩ মাস পর পুলিশ অভিযোগপত্র দেয়। ওই মামলায় রাজশাহী বিশ্ববিদ্যালয়ের শিক্ষক ড. মিয়া মোহাম্মদ মহিউদ্দিনসহ চারজনের ফাঁসির আদেশ দিয়েছেন রাজশাহী বিভাগের দ্রুত বিচার আদালত।  \r\n","status":true,"publishDate":{"$date":{"$numberLong":"1234893600000"}},"createdAt":{"$date":{"$numberLong":"1751287943937"}},"__v":{"$numberInt":"0"}}
{"_id":{"$oid":"68628a01f109871733ab618d"},"image":"image-1751288321664.webp","title":"রাজপথে প্রযুক্তির চোখ  ","description":"রাজধানীর রাস্তায় কী ঘটছে ক্লোজড সার্কিট (সিসি) ক্যামেরার সাহাঘ্যে তা নিয়ন্ত্রণকক্ষে বসে এক নিমিষেই দেখতে পারবেন পুলিশ বাহিনীর সদস্যরা। সে অনুযায়ী দ্রুত ব্যবস্থাও নিতে পারবেন তাঁরা। রাস্তায় যানজট, গাড়িগুলো কোন পথে যেতে হবে, এর নির্দেশনাও দেখা যাবে রাস্তার মোড়ে মোড়ে স্থাপন করা ডিজিটাল বোর্ডে। আগামি জুন থেকেই এ ব্যবস্থা চালু হচ্ছে রাজধানীর রাস্তায়। পুরো রাজধানীকে ক্লোজড সার্কিট ক্যামেরার আওতায় আনা এবং রাস্তার মোড়ে যানবাহন চলাচল-সংক্রান্ত নির্দেশনার জন্য ডিজিটাল বোর্ড বসানোর ৩১ কোটি টাকার প্রকল্পের কাজ শুরু হয় ১৯৯৭ সালে। চলতি বছরের জুনে এর মেয়াদ শেষ হচ্ছে। পুলিশ টেলিকমের সহকারী মহাপরিদর্শক (এআইজি) ও প্রকল্প পরিচালক মোহা. আবদুল আলীম মাহমুদ  প্রথম আলো কে বলেন, এ প্রকল্পের একটি টাওয়ার নির্মাণের দরপত্র তিনবার বাতিল করা হয়েছে। এ জন্য বিলম্ব হয়েছে। তবে জুনের মধ্যে সব কাজ হয়ে যাবে।\r\nপুলিশ সদর দপ্তর সূত্র জানায়, ‘ঢাকা মহানগর পুলিশ নিয়ন্ত্রণকক্ষের আধুনিকীকরণ’ নামে এ প্রকল্পের সারসংক্ষেপে বলা হয়, পুলিশ বাহিনীর সদস্যরা নিজেদের মধ্যে যোগাযোগের জন্য যেসব যন্ত্রপাতি ব্যবহার করেন, সেগুলো সেকেলে। এসব বেতার যন্ত্রপাতি ব্যবহার করে পাঠানো তথ্য কখনো গোপন থাকে না। এ ছাড়া একটি নেটওয়ার্কে একসঙ্গে একজনের বেশি কথা কেউ বলতে পারে না। এসব দিক বিবেচনা করে আধুনিক বেতার যোগাযোগ পদ্ধতির (ডিজিটাল রেডিও ট্রাংকিং সিস্টেম) যন্ত্রপাতি কেনার সিদ্ধান্ত নেওয়া হয়। পুরোনো পদ্ধতির বদলে যে ব্যবস্থা আনা হচ্ছে, সেটিতে জিপিএস (গ্লোবাল পজিশনিং সিস্টেম) প্রযুক্তি রয়েছে। এমন ধারার প্রযুক্তি মার্কিন পুলিশ বাহিনী ব্যবহার করে।\r\nনতুন প্রযুক্তিব্যবস্থায় রাজধানীর রাস্তায় যানবাহন নিয়ন্ত্রণের জন্য ৫৯টি স্থানে ১৫৫টি বিশেষ ধরনের ক্লোজড সার্কিট ক্যামেরা বসানো হবে। রোদ বা ঝড়-বৃষ্টিতে এসব ক্যামেরার কোনো ক্ষতি হবে না। বিশেষ ধরনের ক্যামেরগুলো বাইরে থেকে সাধারণত দেখা যাবে না। এগুলো তারহীন রেডিওলিংক প্রযুক্তির মাধ্যমে আবদুল গণি রোডের নিয়ন্ত্রণকক্ষের সঙ্গে যুক্ত থাকবে। সেখানে বসেই সব ক্যামেরা এদিক-সেদিক ঘোরানো যাবে এবং ক্যামেরায় দেখা দৃষ্ট কাছে বা দূরে আনা যাবে। এসব ক্লোজড সার্কিট ক্যামেরা দিয়ে নিয়ন্ত্রণকক্ষে বসে পুলিশ রাস্তার দৃশ্য দেখতে ও ধারণ করতে পারবে। দৃশ্য দেখে পুলিশ বাহিনীর সদস্যরা যেকোনো নির্দেশনা দিতে পারবেন। ৩১টি স্থানে বসানো ডিজিটাল বোর্ডের মাধ্যমে যেসব দৃশ্য ফুটে উঠবে, পথে চলা মানুষ সেগুলো দেখতে পাবে। এসব পর্দার সাহাঘ্যে রাস্তার যানবাহনকে বিভিন্ন নির্দেশনা দেওয়া হবে। নিয়ন্ত্রণকক্ষের সঙ্গে যোগাযোগের জন্য পুলিশের প্রতিটি যানবাহনের সঙ্গে দেওয়া হবে এভিএল (অটোমেটিক ভেহিকল লোকেটার) পদ্ধতি। এতে করে কোন যান কোথায় আছে তা নিয়ন্ত্রণকক্ষের মনিটরে ডিজিটাল মানচিত্রে দেখা যাবে। পুলিশ বাহিনীর গাড়িগুলো কখন কোন রাস্তায় রয়েছে তাও জানা যাবে নিয়ন্ত্রণকক্ষে বসে। প্রকল্পের সাতটি এলাকার জন্য দেওয়া হবে দেড় হাজার ওয়াকিটকি ও ১২০টি মোবাইল ফোনসেট (গাড়িতে ব্যবহারের জন্য)। সাধারণ মানুষের সহজে যোগাযোগের জন্য ৯৯৯ ধরনের বিশেষ নম্বর থাকবে। এসব নম্বর থেকে দ্রুত পুলিশের সাহাঘ্য নেওয়া যাবে। প্রকল্পে বলা হয়েছে, এ বেতার-যোগাযোগ সবচেয়ে আধুনিক ও নিরাপদ। কোনো সন্ত্রাসী ইচ্ছা করলেও এই নেটওয়ার্কে ঢুকতে পারবে না। এতে করে আড়ি পেতে কেউ পুলিশ বাহিনীর কথাবার্তা শুনতে পারবে না। এ পদ্ধতি ব্যবহার করে লিখিত বার্তা পাঠানো যাবে। এতে একসঙ্গে অনেকে কথা বলতে পারবেন।জরুরি বেতারবার্তাও পাঠানো যাবে। যেকোনো ফোন থেকে এ সেটে কল করা যাবে আবার পুলিশের এ বেতারযন্ত্র দিয়েও সব ফোনে কথা বলা যাবে।\r\nপুলিশ কর্মকর্তারা জানান, এ প্রযুক্তি স্থাপনের আগে বাংলাদেশ প্রকৌশল বিশ্ববিদ্যালয়ের (বুয়েট) একটি বিশেষজ্ঞ দল জরিপ চালায়। তাদের মতামতের পরই এ প্রকল্প হাতে নেওয়া হয়েছিল। আবদুল গনি রোডে রেলভবনের পাশে একটি নিয়ন্ত্রণকক্ষ স্থাপন করা হয়। নির্মাণাধীন নিয়ন্ত্রণকক্ষে গিয়ে দেখা গেছে, প্রকল্পের জন্য বিভিন্ন ধরনের ক্যামেরা, মনিটর ও অন্যান্য যন্ত্রপাতি বসানোর কাজ চলছে। সেখানে দায়িত্বরত প্রকৌশলীরা জানান, এ প্রকল্পের জন্য নিয়ন্ত্রণকক্ষের পাশে ৩০০ ফুট উঁচু একটি টাওয়ার নির্মাণ করার কাজ শুরু হয়েছে। এ টাওয়ারের সঙ্গে ক্যামেরা ও ডিজিটাল বোর্ডগুলোকে যুক্ত করার জন্য রাজধানীর মহাখালী, মাতুয়াইল, উত্তরা ও মোহাম্মদপুরে চারটি যন্ত্র (রিপিটার) বসানো হবে। প্রকল্পের যন্ত্রপাতি সরবরাহকারী প্রতিষ্ঠানের প্রতিনিধি রাফা ট্রেডিংয়ের ব্যবস্থাপনা পরিচালক কাজী জাকারিয়া বলেন, উন্নত দেশের মতো বাংলাদেশে এ ধরনের আধুনিক ব্যবস্থা চালু হচ্ছে। এতে পুলিশের যোগাযোগ আরও সহজ হবে। \r\n","status":true,"publishDate":{"$date":{"$numberLong":"1235066400000"}},"createdAt":{"$date":{"$numberLong":"1751288321680"}},"__v":{"$numberInt":"0"}}
{"_id":{"$oid":"68628aa7f109871733ab6191"},"image":"image-1751288487715.webp","title":"সেনাকুঞ্জে ক্ষুব্ধ কর্মকর্তাদের  বক্তব্য শুনলেন প্রধানমন্ত্রী ","description":"‘সব ব্যবস্থা নেওয়া হবে, কিছুই আড়াল করা হবে না’ \r\nকামরুল হাসান \r\nবিডিআর সদর দপ্তরে নারকীয় হত্যাকাণ্ডের ঘটনায় বিচার বিভাগ ও সেনাবাহিনীর অংশগ্রহণে নিরপেক্ষ কমিটির মাধ্যমে সুষ্ঠু তদন্তের দাবি জানিয়েছেন সেনা কর্মকর্তারা। বিডিআর সদর দপ্তরে ২৫ ও ২৬ ফেব্রুয়ারির ঘটনার পর উদ্ভূত পরিস্থিতিতে প্রধানমন্ত্রী শেখ হাসিনা গতকাল রোববার সেনাকুঞ্জে সেনা কর্মকর্তাদের সঙ্গে বৈঠক করেন। এ বৈঠকে নিহত সেনা কর্মকর্তাদের পরিবারের সদস্যদের উপযুক্ত ক্ষতিপূরণ দেওয়া এবং বিডিআরের পলাতক বিদ্রোহী জওয়ানদের ধরতে বিশেষ অভিযান চালানোর দাবি জানানো হয়।\r\nগতকাল সকাল ১০টা ৫০ মিনিটে সেনাকুঞ্জে যান প্রধানমন্ত্রী। তাঁর সঙ্গে ছিলেন কৃষিমন্ত্রী মতিয়া চৌধুরী। বৈঠক শুরুর একপর্যায়ে প্রধানমন্ত্রীর সামনেই ক্ষোভে ফেটে পড়েন সেনা কর্মকর্তারা। শতাধিক সহকর্মীর নির্মম মৃত্যুতে মুষড়ে পড়া সেনা কর্মকর্তাদের কেউ কেউ উচ্চ স্বরে কেঁদে ওঠেন, আবার কেউ বারবার চোখের পানি মোছেন। বিডিআর সদর দপ্তরের ঘটনা নিয়ে প্রধানমন্ত্রীর কাছে নানা প্রশ্ন করেন তাঁরা। প্রধানমন্ত্রী তাঁদের সব কথা শোনেন এবং প্রয়োজনীয় ব্যবস্থা নেওয়ার আশ্বাস দেন।\r\nপ্রধানমন্ত্রী পৌঁছানোর আগে সকাল ১০টার মধ্যে ঢাকা সেনানিবাসে কর্মরত প্রায় দুই হাজার পদস্থ কর্মকর্তা বৈঠক স্থলে উপস্থিত হন। অনুষ্ঠানে বিডিআর সদর দপ্তরের ঘটনায় বেঁচে যাওয়া বেশ কয়েকজন কর্মকর্তা উপস্থিত ছিলেন।\r\nসেনাকুঞ্জের দক্ষিণ পাশে স্থাপিত মঞ্চে চেয়ার ছিল দুটি। মঞ্চে উঠে ওই চেয়ারে বসেন প্রধানমন্ত্রী এবং সেনাপ্রধান জেনারেল মইন উ আহমেদ। বৈঠকের শুরুতে নিহত সেনা কর্মকর্তাদের স্মরণে এক মিনিট নীরবতা পালন করা হয়। এরপর শেখ হাসিনা মাইক্রোফোন নিয়ে বক্তব্য শুরু করেন। তিনি বলেন, আমাদের কী কী করণীয়, কী কী ব্যবস্থা নেওয়া উচিত; কীভাবে এ অবস্থা মোকাবিলা করা যায়, কীভাবে এ সংকট উত্তরণ করা যায়, তা নিয়ে আলোচনা করার জন্য আমি আমাদের দলের নেতা ও মন্ত্রীসভার সদস্যদের ডেকেছি। সবাইকে নিয়েই আমরা সমস্যা সমাধানের চেষ্টা করেছি। কারণ আমাদের প্রধান চিন্তার বিষয় ছিল, যারা বেঁচে আছে তাদের প্রাণ রক্ষা করা। পরিবারগুলোকে রক্ষা করা।\r\nওরা (বিদ্রোহীরা) বারবার হুমকি দিচ্ছিল, পরিবারগুলো শেষ করে দেবে। যারা বেঁচে আছে, তাদের মেরে ফেলে দেবে। এ অবস্থায় আমরা আমাদের কয়েকজন মন্ত্রী ও সংসদ সদস্যকে ওখানে যেতে বললাম। কোনো মতে তাদের বিরত করা যায় কি না, সেই চেষ্টা করলাম। আপনারা দেখেছেন, তারা জীবনের ঝুঁকি নিয়ে ওই অবস্থায় সেখানে গিয়েছেন। তাঁদের দিকে অস্ত্র তাক করে যখন গুলি করা হচ্ছে, তখন তাঁরা সাদা পতাকা হাতে নিয়ে আলোচনা করা যায় কি না, সেই চেষ্টা করেছেন। তাঁরা চাইছিলেন, বিদ্রোহীরা যাতে অস্ত্র সমর্পণ করে এবং তাদের জিম্মায় যারা বেঁচে আছে; বিশেষ করে পরিবারগুলোকে যাতে নিরাপদে সরিয়ে আনা যায়।\r\nএই লক্ষ্যেই আমাদের প্রচেষ্টা চলতে থাকে।\r\nআমরা একেকজনকে সেখানে পাঠিয়ে তাদের ভয় দেখানো, ধমক দেওয়া, অনুরোধ করা, উপরোধ করা—যত রকমের চেষ্টা আছে সব আমরা চালাতে থাকি। তারা কিছু দাবি-দাওয়ার কথা তুলে ধরে। সেগুলো আমার কাছেও নিয়ে আসে। তারা সেখানে (পিলখানা) যখন যা করেছে, আমি সঙ্গে সঙ্গে তা তিন বাহিনীর প্রধানদের ডেকে জানিয়েছি।\r\nএকটা পর্যায়ে তারা (বিদ্রোহীরা) বলল, আমরা কাউকে বিশ্বাস করি না। একমাত্র প্রধানমন্ত্রী এলেই আমরা কথা বলব। অনেকেই সে সময় বলেছে, প্রধানমন্ত্রী এত দূর পর্যন্ত আসবেন কেন? আমি বলেছিলাম, আমি তো মা। আমার ছেলেরা (সেনা কর্মকর্তারা) মারা গেছে। তাদের পরিবার তো আমারই পরিবার। তারা আটকা পড়ে আছে। ছোট ছোট বাচ্চা আটকা পড়ে আছে। তাদের বাঁচানোর স্বার্থে যার সঙ্গে কথা বলা দরকার, যত কিছু দরকার, আমি সব করতে প্রস্ত্তত। এখানে কোনো রাষ্ট্রচার (প্রোটোকল) নেই। কোনো অহমিকাও নেই। কিছু নেই। তবে তাদের একটা শর্তই দেওয়া হলো, সব পরিবারকে তারা আসতে দেবে, যারা বেঁচে আছে তাদের মুক্ত করবে। এবং তারা অস্ত্র সমর্পণ করে ব্যারাকে ফিরে যাবে। তাদের পক্ষ থেকে বলা হলো, যদি সাধারণ ক্ষমা ঘোষণা করা হয়, তাহলে তারা অস্ত্র সমর্পণ করবে।\r\nতখন প্রায় সাড়ে ছয়টা বা পৌনে সাতটা বাজে। আমি তিন বাহিবীর প্রধানদের সঙ্গে আলোচনা করি। আমার কথা ছিল, যেভাবেই হোক, তাদের অস্ত্র সমর্পণ করাতে হবে। একপর্যায়ে আমরা আবার আমাদের স্বরাষ্ট্রমন্ত্রী, এলজিইডি প্রতিমন্ত্রী, হুইপ, সংসদ সদস্যদের একটা দল পাঠালাম। পুলিশের আইজি ওখানে ছিলেন। তাঁরা সেখানে যান এবং একপর্যায়ে তারা (বিদ্রোহীরা) আর্মস সারেন্ডার করতে রাজি হয়। কথা হয়, স্বরাষ্ট্রমন্ত্রী গেলে তাঁর কাছে সারেন্ডার করবে। আপনারা জানেন, এ পরিস্থিতিতে খালি হাতে কেউ এমন জায়গায় যায় না। কিন্তু যেহেতু আমরা রাজনীতি করি জনগণের স্বার্থে, যেহেতু সেখানে অনেক ছোট ছোট শিশুসহ অসহায় পরিবারগুলো আটকা পড়ে আছে, পরিবারগুলোর কাছ থেকে বারবার মেসেজ (তথ্য) আসছে; তারা জানাচ্ছিল, কোনো রকম গণ্ডগোল করলে বিদ্রোহীরা তাদের বাঁচিয়ে রাখবে না। এবং সেখানে আর্মি ঢুকলে তাদের পরিবারের একজন সদস্যকেও বাঁচিয়ে রাখা হবে না।\r\nএ ধরনের অবস্থা আমরা মোকাবিলা করেছি। রাত সাড়ে ১১টার দিকে আর্মস সারেন্ডার শুরু হয়। রাতের বেলায় ঝুঁকি নিয়ে অস্ত্র সংগ্রহ করা হয়। পাশাপাশি আমাদের স্বরাষ্ট্রমন্ত্রী, আইন প্রতিমন্ত্রী, আইজি নিজে বাড়ি বাড়ি গিয়ে পরিবারগুলোকে পৌঁছে দেন। আমি আমার নিজের গাড়ি ও ড্রাইভার দিয়ে দিই। ভোর পাঁচটা পর্যন্ত আমরা যতজন সম্ভব, ততজনকে উদ্ধার করি। \r\nসারা রাত কাজ করায় আমাদের স্বরাষ্ট্রমন্ত্রী অসুস্থ বোধ করেন। আমি তাঁকে বলি, আপনি বিশ্রাম নিন। আমি মতিয়া চৌধুরীকে খবর দিই, পরের পর্যায়ে যাতে তিনি উদ্ধারকাজে যান।\r\nকিন্তু সকালে দেখি বিডিআররা আবার বসে আছে। তারা জানায় যে তারা অস্ত্র সমর্পণ করবে না। এই পর্যায়ে মতিয়া চৌধুরী তাদের একটা সময় বেধে দেন। তিনি জানান, এই সময়ের মধ্যে সারেন্ডার না করলে আমরা অ্যাকশন যা নেওয়ার নেব।\r\nআমি তাৎক্ষণিক আবার তিন বাহিনীর প্রধানদের সঙ্গে আলোচনা করি এবং ট্যাংক রেজিমেন্ট ফোর্সকে বলে দেই। আর্মি চলে আসে। আবার হেলিকপ্টার পাঠানো হয়। একটা পর্যায়ে তারা সারেন্ডার করতে রাজি হয়। এবং তিনটা থেকে আবার উদ্ধারকাজ শুরু হয়। আমি জাতির উদ্দেশ্যে ভাষণ দেই। এর পরই পুরোদমে আর্মস সারেন্ডার শুরু হয়।\r\nআমরা পাঁচটা টিম করে দিই সেখানে। আমাদের দুজন ডাক্তার সংসদ সদস্য, পাঁচজন এমপি ও একেকজন মন্ত্রীকে দিয়ে সমস্ত এলাকা ঘুরে ঘুরে উদ্ধারকাজ চালাই। সেখানে আমাদের ডিফেন্সের অ্যাম্বুলেন্স ছিল। আমাদের টার্গেট ছিল সন্ধ্যার আগেই যত দূর সম্ভব উদ্ধারকাজ শেষ করা। \r\nযারা বেঁচে ছিল, তারা কেউ খাটের নিচে, কেউ ম্যানহোলে, কেউ ঝোপঝাড়ে আশ্রয় নিয়েছিল। তারা এতটাই আতঙ্কিত হয়েছিল যে আমরা যখন মাইকিং করে তাদের বেরোতে বলছিলাম, তাতেও তারা বের হতে পারছিল না। বিশেষ করে ভীতসন্ত্রস্ত ছোট ছোট শিশুদের অবস্থা ছিল খুবই করুণ। তবে শেষ পর্যন্ত এত স্বল্প সময়ের মধ্যেও সামরিক অভিযান ও রাজনৈতিক কৌশল—দুইয়ের সমন্বয়ে আমরা বেঁচে থাকা কর্মকর্তাদের উদ্ধার করতে পেরেছি। আমাদের চেষ্টায় অন্তত ৩৩ জন অফিসারের জীবন রক্ষা পেয়েছে। আর সবগুলো পরিবারকেও আমরা রক্ষা করতে পেরেছি।\r\nতবে এই নিষ্ঠুরতা কেন আমি জানি না। এভাবে কী করে একজন মানুষ আরেকজন মানুষকে হত্যা করতে পারে? শুধু হত্যা নয়, আমরা মুসলমান। আমরা ধর্ম পালন করি। ধর্মের দোহাই দিই। আমি বুঝি না, একজন মুসলমান আরেকজন মুসলমানের লাশ দাফন-কাফন ছাড়া মাটিচাপা দেয় কীভাবে। তাহলে আমাদের ধর্ম, আমাদের শিক্ষা, আমাদের মানবতাবোধ কোথায় থাকে? \r\nএ ঘটনা শুধু ঢাকায়ই সীমাবদ্ধ ছিল না, আপনারা জানেন। সেই রাত থেকে বিভিন্ন এলাকার দৃশ্য বদলে যায়। উত্তরবঙ্গসহ বিভিন্ন বিডিআর ক্যাম্পে অস্থিরতা দেখা দেয়।\r\nআমি তখনই মন্ত্রীপরিষদ সচিবকে পরিস্থিতি সামাল দিতে নির্দেশ দিই। প্রতিটি জেলার ডিসি-এসপিদের এবং আমাদের স্থানীয় নেতা-কর্মীদের সেখানকার অফিসারদের নিরাপত্তা নিশ্চিত করার নির্দেশ দিই। তারা (বিডিআর) যাতে ঢাকার দিকে আসতে না পারে, সে জন্য সর্বাত্মক ব্যবস্থা নেওয়া হয়। সূমান্ত ফাঁড়িগুলো ফেলে বিডিআর সদস্যরা যেন শহরের দিকে না আসে, সে জন্য সামরিক ও রাজনৈতিক কৌশল অবলম্বন করি। সীমান্ত থেকে তারা চলে এলে তো যেকোনো মুহূর্তে বড় ধরনের অঘটন ঘটে যেতে পারে।\r\nতারা ৩৩টা পয়েন্টে কিছু গোলমাল করার চেষ্টা করে। সেগুলোতে আমরা তাদের প্রতিহত করে অফিসারদের বাঁচানোর চেষ্টা করি। এখনো অনেক অফিসার তাঁদের এলাকার ক্যাম্পগুলোর দায়িত্ব হাতে নিতে পারেননি। টেলিফোনের মাধ্যমে তাঁরা কমান্ড দিচ্ছেন। এ ক্ষেত্রে আমরা ডিসি, এসপি, আমাদের স্থানীয় নেতা-কর্মীসহ এমপিদের নির্দেশ দিয়েছি, যাতে অফিসাররা তাঁদের নিজ নিজ ক্যাম্পের কমান্ড বুঝে নিতে পারেন। \r\nআসলে এ কয়টা দিন যে কীভাবে গেছে তা ভাষায় বর্ণনা করা যাবে না। স্বাভাবিকভাবেই এ ধরনের ঘটনা যে কারও জীবনে ঘটলে তা দুর্বিসহ লাগবে। আমি শুধু তোমাদের এটুকু বলতে পারি; তোমরা তো আমার সন্তানের মতো। যারা আজকে শাহাদাত বরণ করেছে, তারাও আমার সন্তান। সবচেয়ে কষ্টের বিষয় হলো, এক দিন আগেও যাদের সঙ্গে এক জায়গায় বসে সভা করে এলাম, তাদের সবাই আজকে নেই! সবাই শেষ! \r\nতোমরা জান, আমি নিজে একজন ভুক্তভোগী। ১৯৭৫ সালে একটা দিনের মধ্যে আমার মা, আমার বাবা, ভাইয়েরা...। আমার দুই ভাই সামরিক বাহিনীর ট্রেনিংপ্রাপ্ত ছিল। মেজর শেখ জামাল, ও তো তোমাদের মতোই সামরিক বাহিনীতে ছিল। কামালও সামরিক বাহিনীতে ছিল। রাসেলেরও স্বপ্ন ছিল সে সেনাবাহিনীর বদস্য হবে। ওকে জিজ্ঞেস করলেই বলত, ‘আমি আর্মি হব।’ আমার একমাত্র চাচা, মুক্তিযোদ্ধা ছিলেন, পঙ্গু ছিলেন। আমার আত্মীয়স্বজন...। আমার ফ্যামিলি ১৮ জনকে সে রাতে হত্যা করে। বনানীতে গেলে দেখবে, সারি সারি কবর। আমার ছোট বোনটার (শেখ রেহানা) তখন ১৬ কি ১৭ বছর বয়স।\r\nআমার স্বামী বিদেশে। নিউক্লিয়ার সায়েন্টিস্ট হিসেবে চাকরি করে। প্রায়ই তাঁকে বিদেশ যেতে হতো। আমরা কেবল গিয়েছিলাম। যাওয়ার ১৫ দিনের মাথায় হঠাৎ শুনলাম, আমার কেউ নাই। আমি ১৮টা লাশ দেখি নাই। কিন্তু ১৮টা কবর তো ওখানে পইড়া রইছে।\r\nতাই আমি জানি, আজকে যারা স্বজন হারিয়েছে, তাদের কষ্ট কী পরিমাণ! আজকে এতটা বছর কেটে গেছে, তার পরও আমি ঘুমাতে পারি না। এক দিনের মধ্যে আমি আমার সব হারিয়েছি। আমার ছোট ভাইটা, যাকে আমি কোলে করে মানুষ করেছি, যে আমার কাছে খেলার পুতুল ছিল, যাকে আমি হাত ধরে হাঁটা শিখিয়েছি, তাকেও গুলি করে হত্যা করেছে। সেই হত্যার বিচার পর্যন্ত হয়নি। খুনিরা পুরস্কৃত হয়েছিল। খুনিরা যদি পুরস্কৃত হয়, তাহলে খুনের স্পৃহা বাড়ে।\r\nআমাকে আর ছোট বোনকে ছয় বছর দেশে আসতে দেওয়া হয়নি। দেশে আসা আমাদের জন্য নিষিদ্ধ ছিল। তারপর ’৮১ সালে আওয়ামী লীগ যখন আমাকে দলের সভাপতি নির্বাচিত করল, তখন আমি ফিরে আসি।\r\nএই হানাহানি, রক্তারক্তি আর কত? আর কত মায়ের কান্না, বাবার কান্না আমরা শুনব? আজ যারা মারা গেছে...প্রতিদিন আমরা যখন লাশ দেখতে যাই...ওরা তো সবাই আমার আপনজন। বাংলাদেশে সবাই আমার আপনজন। আমার মেয়ের শ্বশুরবাড়ির দিকের পাঁচজন অফিসার মারা গেছে।\r\nআমাদের পার্টির...ব্রাহ্মণবাড়িয়া আওয়ামী লীগের সভাপতি চাচাতো ভাই হচ্ছে বিডিআরের মহাপরিচালক। আমার মন্ত্রীসভার অনেকের আত্মীয়; কারও দূরসম্পর্কের আত্মীয় মারা গেছে। নিহত ২০-২৫ জনের তালিকা আমরা পেয়েছি, যারা আমাদের অত্যন্ত ঘনিষ্ঠজন। একেকটা পরিবার আজ কী অবস্থায় আছে! দুঃসহ অবস্থা।\r\nআমি শুধু একটা কথা বলতে পারি, যারা এই জঘন্য ঘটনা ঘটিয়েছে; যারা ষড়যন্ত্র করেছে এবং যারা হত্যা করেছে—এদের ক্ষমা করা হবে না। আমি জানি, সাধারণ ক্ষমার ঘোষণা দেওয়ায় কিছু ভুল বোঝাবুঝির সৃষ্টি হয়েছে। কিন্তু সেই মুহূর্তে যারা বেঁচে ছিল, তাদের বাঁচিয়ে রাখার জন্য এ ঘোষণা দেওয়া আমার কর্তব্য ছিল। সাধারণ ক্ষমা মানে অপরাধীদের ক্ষমা করা নয়। অপরাধীদের ক্ষমা করা হবে না। অপরাধীদের খঁুজে বের করবই। তাদের শাস্তি আমরা দেব। তবে, সবাই তো আর জড়িত না। গতকাল আমি আমার মন্ত্রীসভার সদস্য, দলের নেতাদের সঙ্গে বৈঠক করেছি; মহাজোটের নেতাদের সঙ্গে বৈঠক করেছি। কালকে আমরা প্রস্তাব পাশ করেছি, আমরা স্পেশাল ট্রাইব্যুনাল করব। স্পেশাল ট্রাইব্যুনাল করেই আমরা এদের বিচার করব। পার্লামেন্টে আইন পাস করে আমরা স্পেশাল ট্রাইব্যুনাল করব। আমরা আরেকটা তদন্ত কমিটি স্বরাষ্ট্রমন্ত্রীকে দিয়ে করেছি। কিন্তু আরও একটা তদন্ত কমিটি করতে চাই, যেহেতু স্বরাষ্ট্রমন্ত্রী আমার দলের লোক। আইন প্রতিমন্ত্রী আমার পার্টির লোক। এখানে কোনো পার্টিজান রোল প্লে হোক, সেটা আমি চাই না। সে জন্য সিদ্ধান্ত নিয়েছি যে আজকেই স্বরাষ্ট্রমন্ত্রী সভা করবে। সেখানে একজন নিরপেক্ষ ব্যক্তিকে দিয়ে আমরা একটি কমিটি করব, যাতে বিষয়টির সুষ্ঠু তদন্ত হয়।\r\nতোমাদের এখানে আসাতে আমার একটু দেরি হয়ে গেছে। কারণ আমেরিকা থেকে সেক্রেটারি রিচার্ড বাউচার (দক্ষিণ ও মধ্য এশিয়া বিষয়ক সহকারী পররাষ্ট্রমন্ত্রী) আমাকে ফোন করেছিলেন। তাঁকে আমি অনুরোধ করেছি এফবিআই প্রতিনিধি পাঠানোর জন্য। তাঁদের কাছে আমি সাহাঘ্য চেয়েছি। ঘটনাটা কি আমাদের অভ্যন্তরীণ, নাকি অন্য কোন শক্তি এতে মদদ দিয়েছে, তা তাঁদের খতিয়ে দেখার অনুরোধ জানিয়েছি। তাঁদের অনেক আধুনিক ব্যবস্থা আছে। তাঁরা সেটা করবেন। \r\nব্রিটেনের সঙ্গেও আলোচনা করেছি। স্কটল্যান্ড ইয়ার্ডও লোক পাঠাবে। কাজেই যেভাবেই হোক, দোষীদের খঁুজে বের করতে হবে এবং তাদের দৃষ্টান্তমূলক শাস্তি দিতে হবে, যাতে এ ধরনের ঘৃণ্য ঘটনা আর না ঘটে।\r\nআমরা সরকার গঠনের মাত্র ৫০ দিনের মধ্যে ওই ধরনের একটা ভয়ঙ্কর ঘটনা ঘটল। এতে যদি সেনাবাহিনী, বিমানবাহিনীর ভূমিকা না থাকত; আর যদি আমাদের পলিটিক্যাল মুভ না থাকত; তাহলে এত দ্রুত তারা সারেন্ডার করত না। নিশ্চয়ই তোমাদের কাছে দৃষ্টান্ত আছে। বম্বেতে মাত্র ১২ জন কমান্ডো যখন হোটেল দখল করে রাখল; সেটাকে উদ্ধার করতে লাগল পাঁচ দিন। কিন্তু আমরা অতি দ্রুত পলিটিক্যালি, মিলিটারিলি অ্যাকশনে (রাজনৈতিক ও সামরিক পদক্ষেপে) গেছি। এ কারণে স্বল্পতম সময়ের মধ্যে আমরা পরিস্থিতি নিয়ন্ত্রণে আনতে পেরেছি। ইতিমধ্যে ২৪ ঘণ্টা সময় বেঁধে দেওয়া হয়েছে। যেসব বিডিআর সদস্য পালিয়ে গেছে, তাদের এরই মধ্যে নিজ নিজ কর্মস্থলে যোগদান করতে হবে। না করলে যৌথ অভিযান চলবে। যেভাবেই হোক, তাদের ধরে আনা হবে।\r\nতবে আমরা এত দ্রুত যে কাজটা করতে পেরেছি, তা অনেকের পছন্দ হয়নি। তারা চেয়েছিল, এটা আরও ছড়িয়ে পড়ুক; সারা বাংলাদেশে সংঘাত বেধে যাক; বিডিআর-সেনাবাহিনীর যুদ্ধ হোক—এসব আকাঙ্ক্ষা যাদের ছিল, তারাই দ্রুত সমাধানের বিষয়টি অ্যাপ্রিশিয়েট করতে পারছে না।\r\nএখন সবচেয়ে বড় প্রয়োজন হলো নেশনকে ইউনাইটেড (জাতিকে ঐক্যবদ্ধ) রাখা। দোষীদের খঁুজে বের করা। আর যারা স্বজন হারিয়েছে, তাদের পাশে দাঁড়ানো। সে কাজ না করে এখনই একে দোষ, ওকে দোষ—এসব শুরু হয়ে গেছে। এটা অত্যন্ত দুর্ভাগ্যজনক। আমরা তো সবার সহযোগিতা চেয়েছি। আমরা তো বলিনি যে আমরা একাই সব।\r\nপিলখানার অবস্থানটা তোমরা চিন্তা করে দেখবে। সেখানে স্কুল, কলেজ, মানুষের বসতি রয়েছে। ওরা কি শুধু এক দফা গুলি ছুড়েছে? তাদের গুলিতে জেলখানার দুজন মানুষ পর্যন্ত আহত হয়েছে। একজন রিকশাওয়ালা মারা গেছে। সেখানে ছাত্রী আহত হয়েছে। ঢাকা ইউনিভার্সিটির ছাত্র আহত হয়েছে। সেখানে আরও কত ভয়ঙ্কর অবস্থা হতে পারত, কত জীবন যেতে পারত! আরও হাজার হাজার মানুষের মৃত্যু হতে পারত। \r\nআমরা যা হারিয়েছি, সেই ক্ষতি পূরণের সাধ্য আমার নেই। তাদের সান্ত্বনা দেওয়ার ভাষাও আমার নেই। আমি শুধু তাদের এটুকুই বলতে পারি, আমি তোমাদের সামনে জীবন্ত সান্ত্বনা। স্বজন হারানোর ব্যথা নিয়ে বছরের পর বছর আমি দিন কাটাচ্ছি।\r\nআমি তোমাদের কাছে অঙ্গীকার করছি, যারা এর সঙ্গে জড়িত, সে যেই হোক না কেন, তাদের খুঁজে বের করা হবে। শাস্তি দেওয়া হবে। এ ব্যাপারে সবার কাছে সাহাঘ্য চাই। তোমাদের কাছেও সাহাঘ্য চাই।\r\nখবর পেয়েছি, এর জন্য প্রচুর টাকা ছড়ানো হয়েছে। বহু তথ্য আসছে। আমি বক্তব্য আর দীর্ঘায়িত করতে চাই না। আজকে সংসদ আছে। সংসদে আমরা শোক প্রস্তাব নেব। নিহতদের পরিবারের জন্য যা করা দরকার, করব। যারা মা-বাবা হারিয়েছে, তাদের তো মা-বাবা ফেরত দিতে পারব না; যারা সন্তান হারিয়েছ, তাদের তো সন্তান দিতে পারব না। তবে আমার সহমর্মিতা তাদের সঙ্গে থাকব। এ ক্ষতি আমার দেশের জন্য, রাষ্ট্রের জন্য বিরাট। এটা রাষ্ট্রীয় ক্ষতি। একজন অফিসারকে তৈরি করতে, প্রশিক্ষণ দিতে বহু সময় লাগে। কাজেই যারা এই ক্ষতি করেছে, তাদের ক্ষমা নেই।\r\nতোমাদের কারও যদি কোনো প্রশ্ন থাকে; নির্দ্বিধায় আমাকে বলতে পারো। শুধু প্রধানমন্ত্রী হিসেবে এখানে আমি আসিনি। আমি জাতির জনকের কন্যা। আমি তোমাদের মায়ের মতো। তোমাদের যার যা প্রশ্ন থাকবে, অবশ্যই তা করবে। আমি জানি, সবার মনে এখন অনেক কষ্ট। তার পরও তোমরা তোমাদের কথা নির্দ্বিধায় বলতে পারো—\r\n সেনাপ্রধান (সাবেক) জেনারেল মইন উ আহমেদ:  প্রথমেই বক্তব্য রাখবেন মেজর জেনারেল বদরুদ্দিন\r\n বদরুদ্দিন:  মাননীয় প্রধানমন্ত্রী, আমরা অত্যন্ত গর্বিত যে আপনি আমাদের প্রতিরক্ষামন্ত্রী। আপনি আমাদের অভিভাবক। আপনার নেতৃত্বের প্রতি আমার আস্থা আছে। আজ আমরা অত্যন্ত শোকাহত, বাকরুদ্ধ। এ ঘটনায় আমাদের মনে যে গভীর ক্ষত সৃষ্টি হয়েছে, তা ভাষায় প্রকাশ করার মতো নয়। আমাদের দৃঢ় বিশ্বাস, আপনার মনের ক্ষতও আমাদের মতো। আমরা এ দেশেরই সন্তান। আমরা বাংলাদেশ সেনাবাহিনীর পোশাক পরি। এবং একটি সুশৃঙ্খল ও পেশাদারি বাহিনী বলেই আমরা অন্যান্য সরকারি কর্মকর্তার মতো আচরণ করতে পারি না। শৃঙ্খলা না থাকলে আমরা একটা মাত্র লাশ নিয়ে মিছিল ও গাড়ি ভাঙচুর করতে পারতাম। সুশৃঙ্খল বাহিনীর সদস্য বলেই আমরা অনেক ধৈর্যের পরিচয় দিয়েছি এবং দিয়ে যাচ্ছি। \r\nমাননীয় প্রধানমন্ত্রী, আমরা প্রতিহিংসাপরায়ণ নই। আমাদের আত্মার ভাই, আমাদের সেনাবাহিনীর অফিসার এবং তাদের পরিবারবর্গ যখন জিম্মি, তখনো আমরা আমাদের বিডিআর সৈনিকদের যত্ন নিয়েছি।\r\nগত ২৫ ফেব্রুয়ারি দুপুরে যখন আমাদের অফিসার ও পরিবারবর্গ নারকীয় হত্যাকাণ্ডের শিকার; সেই ক্রান্তিলগ্নে বিডিআর চলকাপাড়া-জুড়াছড়ি থেকে জনৈক বিডিআর সৈনিককে তার অসুস্থতার জন্য জরুরি ভিত্তিতে আমাদের তত্ত্বাবধানে হেলিকপ্টারে করে সিএমএইচে আনা হয়। আমরা তার চিকিৎসা নিশ্চিত করেছি। দুজন বিডিআর সৈনিক ও একজন অফিসারকে চিকিৎসার জন্য ২৫ ফেব্রুয়ারি সকাল আটটায় পিলখানা থেকে ঢাকা সিএমএইচে আনা হয়। এর পরপরই পিলখানায় হত্যাযজ্ঞ শুরু হয়।\r\nবিডিআরের সেই দুই সদস্যের নিরাপত্তা আমরা দিয়েছি, যাতে তাদের কেউ কোনো ক্ষতি করতে না পারে। অপারেশন পূর্বপ্রাচীরের কমিউনিকেশন ইন্টেলিজেনস সেলে কর্মরত চারজন বিডিআর সদস্যকে ২৮ ফেব্রুয়ারি পর্যন্ত সম্পূর্ণ নিরাপত্তা দেওয়া হয়। ২৮ ফেব্রুয়ারি একটার সময় নাইক্ষ্যংছড়ি বিডিআর ব্যাটালিয়নে পাঠানো হয়।\r\nমাননীয় প্রধানমন্ত্রী, বিডিআরের সদস্যরা আমাদের ভাই। আমাদের পরিবারের সদস্য। আমাদের সন্তানরা বিডিআর সদস্যদের ‘আঙ্কেল’ ডাকে। আমাদের স্ত্রীরাও তাদের ভাই বলে সম্বোধন করে। তার পরও কেন তারা আমাদের এত বড় ক্ষতি করল? তাদের নিয়েই তো আমরা। \r\nঅথচ আজ কতিপয় বিদ্রোহী বিডিআর সদস্য কোনো এক কুচক্রী মহলের প্ররোচনায় এই হত্যাযজ্ঞ ঘটিয়েছে। আমাদের ভাইয়েরা শহীদ হওয়ার পর তাদের মৃতদেহের ওপরও নির্যাতন চালানো হলো। এ রকম বর্বরতা শত্রুর ওপরও চালানো হয় না। মৃতদেহের অবমাননা যেমন জেনেভা কনভেনশন পরিপন্থী; তেমনি ধর্মীয় দৃষ্টিকোণ থেকেও গুরুতর অপরাধ। \r\nমাননীয় প্রধানমন্ত্রী, একদিকে যখন আপনার সন্তানদের ও তাদের পরিবারের ওপর বর্বর নির্যাতন চলছিল, তখন বিভিন্ন মিডিয়ায় আপনার সন্তানদের চরিত্র হনন করা হচ্ছিল। আর আমরা চরম ধৈর্যের পরিচয় দিয়ে যাচ্ছিলাম। আমাদের অনুভূতি মন খুলে উপস্থাপন করতে পারলে আমাদের ক্ষোভ প্রশমিত হবে। নতুবা বিভিন্ন অপপ্রচারে আমরা প্রভাবিত হয়ে পড়তে পারি। আপনি আমাদের ঐক্য ও সংহতি বজায় রেখে দেশের সার্বভৌমত্ব রক্ষায় দৃঢ় পদক্ষেপ নেবেন বলে আমরা আশা করি। আমরা সর্বোতভাবে আপনার সঙ্গে আছি এবং থাকব। \r\n জেনারেল মইন উ আহমেদ:  এবার বক্তব্য রাখবেন বিডিআরে প্রেষণে নিযুক্ত লেফটেন্যান্ট কর্নেল কবির। তিনিও ঘটনার শিকার।\r\n কবির:  মাননীয় প্রধানমন্ত্রী, মাননীয় সেনাবাহিনীর প্রধান, উপস্থিত বড়-ছোট অফিসার ভাই ও বোনেরা। আমি প্রথমেই আমার নিজের ও আমার সন্তানদের পক্ষ থেকে মহান আল্লাহর দরবারে শোকরানা জানাচ্ছি। আমি বেঁচে গেছি শুধু একটি কারণে। আমার চাকরিস্থল হলো রাঙামাটি বিডিআর সেক্টর হেডকোয়ার্টার। আমি ওখানকার সেক্টর মেডিকেল অফিসার। কিন্তু আমার পরিবার পিলখানায় বাসস্থান না পাওয়ায় আমার এক ছেলে, এক মেয়ে ও স্ত্রী অফিসার্স মেসে ৩ ফেব্রুয়ারি থেকে অবস্থান করছিল। ফেব্রুয়ারির ২২ তারিখ পিলখানায় এসে আমি পরিবারের সঙ্গে মেসেই অবস্থান করছিলাম। \r\n২৫ তারিখ সকাল সাড়ে আটটায় মেসের রুমে স্ত্রী ও সন্তানদের সঙ্গে নাস্তা করছিলাম। কেয়ারটেকার আমার রুমেই ছিলেন। কয়েকটি গুলির আওয়াজ আসল। আমার স্ত্রী বলল, কোনো সমস্যা হয়েছে নাকি? আমি কেয়ারটেকারের উদ্দেশে বললাম, কী হচ্ছে এটা? সে বলল, স্যার, বিডিআর সপ্তাহ পালন হচ্ছে তো, হয়তো খুশি হয়ে ফাঁকা আওয়াজ করছে। সে চলে যাওয়ার কিছু পরই গুলির মাত্রা অনেক বেড়ে গেল। গ্রেনেড বিস্ফোরণের মতো আওয়াজ শুনলাম। যেহেতু সকাল, আমার স্ত্রী-কন্যা রাতের পোষাকে ছিল। তাদের বললাম, তাড়াতাড়ি সালোয়ার-কামিজ পরে ফেলো, কারণ দৌড়াতে হতে পারে। ছেলেকে কেডস পরতে বললাম। বলতে বলতেই আমার ছেলেমেয়ে চিৎকার করে বলল, ‘আব্বু মুখে লাল কাপড় বেঁধে হাতিয়ার নিয়ে অনেকে আমাদের মেসের দিকে ছুটে আসছে। তুমি পালাও। স্ত্রী বলল, তুমি বাথরুমে ঢুকে যাও। আল্লাহ যা করে তাই হবে। আমি বাথরুমে ঢুকলাম। সঙ্গে সঙ্গে মেসের সামনেই গ্রেনেড বিস্ফোরণের আওয়াজ শুনলাম। এরপর শুরু হলো গালিগালাজ। এখানে দু-একটা বলতে বাধ্য হব ঘটনার ভয়াবহতা বোঝানোর জন্য। \r\nতারা ‘মাগী’ ছাড়া কোনো কথা বলেনি। গুলি করে আমার ঘরের দরজা ভেঙে ফেলল। তারা বলছিল, ‘শালা অফিসারের বাচ্চা, মাগীর বাচ্চা, তোরা বের হ।’ \r\nআল্লাহর অশেষ রহমত। আমি যেহেতু ছুটিতে ছিলাম, যেহেতু আমাকে ইউনিফর্ম পরতে হয়নি, দরবারেও যেতে হয়নি। তাই তারা মনে করেছিল, আমি সেখানে নেই। সে জন্য তারা ঘর তল্লাশি করেনি। আমার বউ-বাচ্চাদের নিয়ে চলে গেল। মেসের ভাবিদের বাচ্চাদের যে চিৎকার ও আহাজারি শুনেছিলাম, তা বর্ণনার ভাষা আমার জানা নেই। ১৫ মিনিট পর অনেক কষ্টে সেখান থেকে বের হয়ে মেসের পাশের ধানক্ষেত দিয়ে ক্রলিং করা শুরু করলাম। বিডিআর সদস্যরা ছোটাছুটি করছে। গ্রেনেড ছুড়ছে। হামাগুড়ি দিয়ে তারকাঁটা ঘেরা উঁচু দেয়ালের পাশে এসে দাঁড়ালাম। দেয়ালের ওপারে বহু লোক ছাদে দাঁড়িয়ে ছিল। তাদের সাহাঘ্য চাইলাম। তারা আমাকে দেয়াল টপকানোর ব্যবস্থা করল। তাদের একজন বাসায় আমাকে আশ্রয় দেয়। আর আমার পরিবার এবং মেসের সবাইকে তারা কোয়ার্টার গার্ডের সেলে নিয়ে ঢোকায়। এবং মুক্তি পাওয়ার পর তারা যে বর্ণনা দিয়েছে, তার দু-একটা শুধু বলব। ৪৮ ঘণ্টা জিম্মি পরিবারগুলোকে কোয়ার্টার গার্ডের ছোট রুমে দাঁড় করিয়ে রেখেছে। একটা সেলে ৪০ জনকে ঢুকিয়ে দাঁড় করিয়ে রেখেছে। তারা মহিলাদের বলেছে, ‘পাঞ্জাবিরা তোদের পেটে পাঞ্জাবি পয়দা করে গেছে। আমরা এখন বিডিআর পয়দা করব।’ (দরবারে হট্টগোল)।\r\n লে. কর্নেল কামরুজ্জামান:  বিডিআর জওয়ানেরা নারী-পুরুষ, বৃদ্ধ-শিশু নির্বিচারে সবাইকে সেখানে আটকে রেখেছিল। অথচ স্বরাষ্ট্রমন্ত্রী সেখানে গিয়ে তাদের উদ্ধার না করে লোকদেখানো ২৫টি অস্ত্র জমা নিয়ে কীভাবে সেখান থেকে ফিরে এলেন, আমরা সে কথা জানতে চাই, মাননীয় প্রধানমন্ত্রী। (তুমুল হট্টগোলে ফেটে পড়ে হলরুম)। মাননীয় প্রধানমন্ত্রী, আমি আরেকটি কথা বলতে চাই, যাঁরা অত্যাচারিত হয়েছেন এবং গুলি খেয়ে তখনো বেঁচে ছিলেন, তখন যদি সেনাবাহিনী ও বিমানবাহিনী দিয়ে তৎক্ষণাৎ অভিযান চালানো হতো, তাহলে অনেক অফিসার বেঁচে যেতেন, অনেক নারীকে তাঁর সম্ভ্রম হারাতে হতো না। অনেক শিশু যে ভয় পেয়েছে, সেই ভয় আর জীবনে কাটাতে পারবে না। আমার ছয় বছরের মেয়েটি কাঁপতে কাঁপতে অসুস্থ হয়ে গেল। আমি এর সত্যিকার প্রতিকার চাই।\r\n প্রধানমন্ত্রী শেখ হাসিনা:  (প্রধানমন্ত্রীর বক্তৃতা শুরুর আগে অফিসারদের চিৎকার। আগে প্রতিটি প্রশ্নের উত্তর চাই) ‘বিডিআর এলাকাটি বিশাল। ওই রাতে জওয়ানেরা স্বরাষ্ট্রমন্ত্রীর কাছে কিছু অস্ত্র জমা দেয়। তিনি ওই রাতের বেলা নিজে গাড়িতে করে অফিসারদের উদ্ধারের কাজ করেন। যতদূর সম্ভব, ভোর পাঁচটা পর্যন্ত তিনি যে কজনকে পেরেছেন, উদ্ধার করেছেন। পরদিন সকাল বেলা সেখানে যান মতিয়া চৌধুরী। কারণ সাহারা খাতুন ভীষণ ক্লান্ত হয়ে পড়েছিলেন। মতিয়া সেখানে যাওয়ার পর উদ্ধার-তৎপরতা থামিয়ে দেওয়া হয়—এটাই হলো বাস্তবতা। বিডিআরের বিশাল এলাকা তো আমাদের চেনাও নেই। তার ওপর ওদের লোকেরা অস্ত্র নিয়ে সঙ্গে সঙ্গে থাকছে। একজন অফিসারকে বের করে আনার পরই খেপে যায় ওরা। কিন্তু আপনারা তো ভুল বুঝে বসে আছেন।’ (অফিসাররা তীব্রস্বরে প্রধানমন্ত্রীর বক্তব্যের প্রতিবাদ জানান)। \r\nপ্রধানমন্ত্রী বলেন, ‘আপনারা মিথ্যা সাক্ষ্য দিচ্ছেন’ অফিসাররা ‘নো নো’ বলে আবার প্রতিবাদ জানান। প্রধানমন্ত্রী বলেন, যারা জীবনের ঝঁুকি নিয়ে উদ্ধার করতে গেল, তারাই দোষী হয়ে গেল! \r\n আরেকজন অফিসার:  ‘তোমরা চিল্লাচিল্লি করো না। বিডিআর ধ্বংস করে দিয়েছে। ওরা আর্মিও ধ্বংস করে দেবে। তোমাদের পেছনে লোক আছে। ঐক্য নষ্ট করার জন্য পেছনে লোক ঢুকে গেছে। তোমরা এ রকম করো না। আমি তোমাদের অনুরোধ করছি। আমি যেভাবে বেঁচে এসেছি..., আমি অসহায়। আমার মহাপরিচালক (মেজর জেনারেল শাকিল আহমেদ) বীরের মতো মারা গেছেন। আর্মিকে ধ্বংসের ষড়যন্ত্র চলছে। তোমরা প্লিজ, তোমাদের মতো থাকো।’\r\n লে. কর্নেল কামরুজ্জামান:  ‘মাননীয় প্রধানমন্ত্রী, আপনি দেখছেন অফিসারদের ক্ষোভ। আমি একমাত্র সাক্ষী। যখন বিডিআর মহাপরিচালক আপনার সঙ্গে কথা বলেন, তখন উনি আপনাকে বলেছিলেন, ম্যাডাম, সম্ভবত ৪৪ রাইফেল ব্যাটালিয়নের একদল বিডিআর বিদ্রোহ করেছে। ওরা সম্ভবত আপনার সরকারের ইমেজ নষ্ট করার জন্য এই কাজ করছে। আমি তখন তাঁর কাছে দাঁড়িয়ে ছিলাম। আপনার সঙ্গে কথা শেষে মহাপরিচালক বললেন, কিছুক্ষণের মধ্যেই সেনাবাহিনী চলে আসবে। আমরা সেনাবাহিনীর জন্য অপেক্ষা করতে শুরু করলাম। তারপর সেনাপ্রধানের সঙ্গেও কথা বললেন মহাপরিচালক। তখনো শুনলাম সেনাবাহিনী আসবে। কর্নেল গুলজার যেহেতু র‌্যাব থেকে এসেছিল, তিনি তাঁর নিজস্ব চ্যানেলে ডিজি র‌্যাব থেকে শুরু করে সবার সঙ্গে কথা বলেছে। আমার সঙ্গে ডিএমওর সরাসরি কথা হয়েছে। ডিএমও আমাকে বলেছেন, জামান, ৪৬ ব্রিগেট থেকে দুটি ব্যাটালিয়ন মুভ করছে। জাস্ট একটু ওয়েট করো। যদি আপনি তখন সেনাবাহিনী পাঠাতেন, র‌্যাব পাঠাতেন, এত অফিসার মরত না। তারা দরবার হলে ঢুকেছে আধাঘণ্টা পরে এবং কিলিং শুরু করেছে ১১টার পরে। কিন্তু যদি র‌্যাব-সেনাবাহিনী এতটুকু সময়ের মধ্যে ঢুকতে না পারে, তাহলে সেই সেনাবাহিনী আমাদের দরকার নেই। আমরা অসহায়ের মতো সেখানে বসে আছি। সবাই বলছে—আসছে, আসছে, কিন্তু কেউ এল না। মাননীয় প্রধানমন্ত্রী, প্রথমদিকে মাত্র ২০ থেকে ৩০ জন সৈনিক রাইফেল নিয়ে চারদিক ঘিরে দাঁড়িয়েছিল। ওরা ‘ব্ল্যাঙ্ক অ্যামুনেশন’ (শুধু ফাঁকা গুলি করা যায়) নিয়ে ফায়ার করছিল। সোয়া ১০টার পর তারা আমাদের সামনে রাইফেল লোড করে ফায়ার শুরু করে। আমি জানি না, প্রধানমন্ত্রী, কে আপনাকে বুদ্ধি দিল, এটা তো রাজনীতি না। বিদ্রোহের মোকাবিলা তো বিদ্রোহ দিয়েই করতে হবে। রাজনীতি সব জায়গায় চলে না। (অফিসাররা সমন্বরে সমর্থন দিয়ে ওঠেন)। \r\nমাননীয় প্রধানমন্ত্রী, আপনি সর্বোচ্চ আসনে থেকে যদি কাউকে সাহাঘ্য করতে না পারেন, তাহলে সেই ইনস্টিটিউশনের কোনো দরকার নেই। \r\nআমাদের প্রতি তাদের আক্রোশ ছিল, সেনা অফিসারদের প্রতি বিদ্বেষ কারা ছড়িয়েছে? রাজনীতিবিদেরা। তারা সংসদে বলে, আইএমএফকে ডেকে কি হচ্ছে? আইএমএফ মানে ইয়াজউদ্দিন, মইনউদ্দিন ও ফখরুদ্দীন। অথচ ওই সময় এই তিনজন না থাকলে দেশের যে কী হতো! সেনাবাহিনী, বিডিআর যদি সহযোগিতা না করত, তাহলে ওয়ান-ইলেভেনের পর কী হতো? আপনার সংসদ সদস্যদের যত বিদ্বেষ সেনাবাহিনীর অফিসারদের ওপর। আমরা কী দোষ করেছি? আপনি কী সুযোগ-সুবিধা দিয়েছেন আমাদের জন্য? একটা একটা করে বলেন। কী এমন সুযোগ-সুবিধা আমাদের দিচ্ছেন যে সংসদ সদস্যদের এত অন্তর্জ্বালা সেনাবাহিনীর ওপর? আমরা কি পরদেশ থেকে এসেছি? \r\nমাননীয় প্রধানমন্ত্রী, আপনার পাশে যারা থাকে, তারা আপনাকে জানায় না। আপনি খোঁজ নিয়ে দেখেন, ২২ তারিখে নিশ্চিত করা হয়েছে যে আপনি ২৬ তারিখের ডিনারে আসবেন না। আপনার পরিবর্তে আসবেন মাননীয় স্বরাষ্ট্রমন্ত্রী। তার আগে আপনার স্টাফরা কনফার্ম করেনি, দেরি করেছে। মহাপরিচালক আপনাকে দাওয়াত দিয়েছেন ২৩ তারিখে। \r\nমাননীয় প্রধানমন্ত্রী, আমি দুই বছরের বেশি সময় ধরে পিলখানায় চাকরি করছি। যারা বিদ্রোহ করেছে, তাদের কিছু সংখ্যক সৈনিক ঢাকা সেক্টরের। যারা পরে যোগ দিয়েছে বিভিন্ন ইউনিট থেকে, তারাই বিদ্রোহের প্রাথমিক পর্যায়ে জড়িত ছিল। তাদের কারা উসকানি দিয়েছে? শুনেছি, নিউমার্কেটের ওদিকে লোকজন মিছিল করছিল বিডিআরের পক্ষে। আমি জানতে চাই, ওই সিভিল জনগণ কারা ছিল? কার এত বিদ্বেষ আমাদের প্রতি, সেটা বের করতে হবে, মাননীয় প্রধানমন্ত্রী। এখন তারা সেনাবাহিনীকে বিভক্ত করার ষড়যন্ত্র শুরু করেছে। তারা কারা? এটা আপনাকে বের করতে হবে। আপনার আশপাশে যারা আছে, তাদের কথা আপনি বিশ্বাস করবেন না। আপনার পেছনে যারা গার্ড আছে, তারাই যে আপনাকে মারবে না, তার নিশ্চয়তা কী? তারাই মেরেছে, যারা আমাদের কাছে ছিল। কাউকে বিশ্বাস করবেন না।\r\nমাননীয় প্রধানমন্ত্রী, কিছু অফিসার বের হলো দরবার হল থেকে। শেষ গ্রুপে আমরা মহাপরিচালককে নিয়ে যখন বের হয়ে এলাম, আমাদের সৈনিকেরা বলল, আপনাদের মারব না। আপনারা ওপরে হাত তুলে যান। আমরা মহাপরিচালকেরা মাঝখান দিয়ে যখন এগোচ্ছি, তখন ওরা চিৎকার দিয়ে বলল, ‘এই শুয়োরের বাচ্চারা, তোরা সারা জীবন আমাদের সিঙ্গেল লাইন করিয়েছিস, এখন তোরা সিঙ্গেল লাইনে যা।’ তারপর বলল, ‘স্যার, আপনাদের মারব না।’ তারা আমাদের মোবাইলসহ সব নিয়ে নিল। হাঁটতে হাঁটতে আমরা ১২ জন অফিসার পেছনের গেট দিয়ে যখন বের হতে যাচ্ছি, মাননীয় প্রধানমন্ত্রী, মহাপরিচালক যখনই গেটে পা দিয়েছেন, তখনই চারজন এসে তাঁকে চারটা গুলি করল (এটা বলে চিৎকার করে কাঁদতে থাকেন ঘটনা বর্ণনাকারী অফিসার)। উনি সঙ্গে সঙ্গে ওখানে পড়ে গেলেন। আমরা সবাই যখন এগিয়ে গেলাম, তখন ওরা চিৎকার করে বলল—‘এই শুয়োরের বাচ্চারা, তোরা আগাবি না, তোদেরকেও মেরে ফেলব। তখন কে কোন দিক দিয়ে গুলি শুরু করল। আমি গুলি খেয়ে পড়ে গেলাম। কোনোমতে দৌড়ে বাথরুমে চলে গেলাম। তারা তখন বাথরুম থেকে আমাকে ধরে বের করে নিয়ে গেল।’ \r\nমাননীয় প্রধানমন্ত্রী, আপনি যদি সেনাবাহিনী পাঠাতেন, ওদের এত সাহস ছিল না। বেলা একটা পর্যন্ত ওদের কোনো নেতৃত্ব ছিল না। যে যেভাবে পারছিল নিজের মতো করে হামলা করছিল। সেনাবাহিনী না পাঠানোর রাজনৈতিক সিদ্ধান্তটি সম্পূর্ণ ভুল হয়েছে, প্রধানমন্ত্রী। আপনারা কিছুই করলেন না। আমার এত বড় সেনাবাহিনী কী কাজে লাগল!’\r\n আরেকজন সেনা কর্মকর্তা:  মাননীয় প্রধানমন্ত্রী, একজন সেকেন্ড লেফটেন্যান্টকে জিজ্ঞেস করেন, আওয়ামী লীগ ক্ষমতায় আসার পর কোন কোন ব্রিগেডিয়ার জেনারেলের চাকরি যাবে, সে বলে দিতে পারবে। আবার বিএনপি ক্ষমতায় এলে কোন কোন জেনারেলের চাকরি চলে যাবে, তাও বলে দিতে পারবে। এটা কেন? এই জেনারেলরা প্রমোশন বোর্ডে বসে যাদের আনফিট ঘোষণা করেছিল, দুই বছরের মধ্যে তারা প্রমোশন পেয়ে লে. কর্নেল থেকে কর্নেল, তারপর ব্রিগেডিয়ার হয়ে গেল। দুই বছরের মধ্যে তারা কী এমন করল? আপনারা রজানীতিবিদেরাই এ জন্য দায়ী। আমরা যখন জিজ্ঞেস করি, স্যার, প্রমোশন কেন হলো না, বলেন সমস্যা আছে। আরে সমস্যা কিসের? একটা নিয়ম বানান, যে নিয়মে আমরা সবাই জানব, কে প্রমোশন পাচ্ছে। \r\nএখন দেখেন, আপনাদের সামরিক উপদেষ্টা—আমরা শুনতে পারছি, তিনি যাকে সুপারিশ করবেন, তারই প্রমোশন হবে। তাহলে ওনাকে এনে মিলিটারি প্রধান বানিয়ে দেন। তিনি যদি বলেন, অমুক জেনারেল ওখানে যাবেন, অমুক ব্রিগেডিয়ার ওখানে যাবেন, তাহলে সেটা কেমন হলো? আমার প্রশ্ন, সেনাবাহিনীর মধ্যে আওয়ামী লীগের গন্ধ, বিএনপির গন্ধ থাকবে কেন? পলিটিশিয়ানদের নির্দেশে আমাদের প্রমোশন হবে কেন?\r\nউনি শুনলেন ওনার চাকরি নেই। তার কারণ, উনি শেখ রেহানার দেবর, আওয়ামী লীগপন্থী। মাননীয় প্রধানমন্ত্রী, আমার প্রশ্ন, কেন এমন হবে? আমাদের সেনাবাহিনী কী আওয়ামী লীগ আর বিএনপি? আমি এএসডিতে চাকরি করেছি, ডিজিএফআইয়ে চাকরি করেছি; যেখানে অফিসারদের ক্লিয়ারেন্স দেওয়া হতো। বলা হতো, ‘ওই অফিসারের মামাতো ভাইয়ের চাচাতো বোনের ছেলে বিএনপি করে। এ জন্য অফিসার ইজ নট ক্লিয়ারড।’ আবার যখন বিএনপি ক্ষমতায় থাকে, তখন ওই অফিসারই সিকিউরিটি ক্লিয়ারড। তখন আবার আসেন আরেক অফিসার। বলা হয়, তার শ্বশুরের বোনের ভাই আওয়ামী লীগ করে; সেজন্য সে নট ক্লিয়ারড। এটা কেমন কথা?\r\nমাননীয় প্রধানমন্ত্রী, আমি আপনাকে ধন্যবাদ দিচ্ছি একটি কারণে—ওই রাতে মাননীয় স্বরাষ্ট্রমন্ত্রী যতগুলো পরিবারকে উদ্ধার করেছিলেন, তার মধ্যে আমার পরিবারও ছিল। আপনার তিনজন মন্ত্রী জীবনের ঝঁুকি নিয়ে সেখানে গিয়েছিলেন... (অফিসারদের হট্টগোল)।\r\n কামরুজ্জামান:  ...আমাকে বলতে দাও। যে যতটুকু ভালো কাজ করেছে তাদের কথা বলতে হবে। আমি ভেতরে ছিলাম। এমপি গোলাম রেজা; উনি ভেতরে গিয়েছিলেন। ভেতরে যাওয়ার পর উনি আমাদের নাম নিয়ে ওনাদের (বিদ্রোহী) সঙ্গে নেগোসিয়েশন করে প্রথম যে ১০ জনকে বের করেছিলেন, তাদের মধ্যে আমি ছিলাম। ওই সময় রেজা সাহেব আমাকে বলেছিলেন, জামান সাহেব, আপনি একমাত্র অফিসার যে এই সময় বের হচ্ছেন। দেশের বৃহত্তর স্বার্থে মিডিয়ার সঙ্গে আপনি এখন কিছু বলবেন না। কারণ, আপনার একটা কথায় দেশের বড় ধরনের ক্ষতি হয়ে যেতে পারে। ভেতরে এখনো অনেক অফিসার ও ফ্যামিলি আছে। আপনি মিডিয়াকে এমন কিছু বলে দেবেন না, যাতে ঘটনাটা আবার অন্যদিকে মোড় নেয়। \r\nমাননীয় প্রধানমন্ত্রী, আমি অনেক বলেছি। যদি আমি অন্যায় কিছু বলে থাকি, আপনার ছেলে মনে করে আমাকে ক্ষমা করবেন। কিন্তু আমি যে কথাগুলো বলেছি, তা সবার কথা।\r\n লেফটেন্যান্ট কর্নেল শাহীন:  মাননীয় প্রধানমন্ত্রী, আমি আমার পয়েন্ট বলার আগে, ইতিপূর্বে অনেকগুলো প্রশ্ন শুনেছি। এসব প্রশ্নের উত্তর শুনে আমি আমার কথা বলব। আমি অফিসারদের বলছি, প্লিজ, আপনারা ধৈর্য ধরে অপেক্ষা করুন।\r\n প্রধানমন্ত্রী:  সেনাবাহিনী ডেপ্লয় (মোতায়েন) করা হয়নি বলে যা বলা হচ্ছে, সেটা ঠিক নয়। আমাকে আমার সামরিক উপদেষ্টা ফোন করে ঘটনা জানানোর সঙ্গে সঙ্গে আমি জেনারেল মইনের সঙ্গে কথা বললাম। আমি তাকে বললাম, ‘ইমিডিয়েটলি সেনাবাহিনী পাঠাও।’ আমি তাকে এ-ও বললাম, ‘সেনাবাহিনী আসতে কত সময় লাগবে? যদি দেরি হয়, বিমানবাহিনীকে বল, হেলিকপ্টার নিয়ে...; যাতে ওরা ভয় পায়, কোনো অঘটন না ঘটায়।’ কাজেই আমরা যে পরিস্থিতিটা শুধু রাজনৈতিকভাবে সামাল দিয়েছি, সেটা কিন্তু ঠিক নয়।\r\nসেনাবাহিনী পৌঁছতেও তো সময় লেগেছে। প্রায় ১২টার দিকে তারা ওখানে পৌঁছায়। এবং বিডিআরের গুলিতে সেনাবাহিনীর একজন সৈনিক মারাও যায়। এটাও আপনাদের জানা উচিত। দুইজন আহত হয়। একজনের মাথায় গুলি...। তার অবস্থা খুবই খারাপ। কাজেই সেনাবাহিনী যে উদ্ধারে যায়নি, তা ঠিক নয়। \r\nবিমানবাহিনী ডাকা হয়। এ বিষয়ে সব সিদ্ধান্ত তিন বাহিনীর প্রধানদের সঙ্গে আলোচনা করেই নিয়েছি। কাজেই এ কথাগুলো একেবারেই বিভ্রান্তিমূলক।\r\nসেনাবাহিনী, বিমানবাহিনী সেখানে গেছে। পাশাপাশি রাজনৈতিকভাবেও চেষ্টা চলেছে। একে অপরের পরিপূরক হিসেবে কাজ করেছে। এটা না হলে আরও ক্যাজুয়ালটি (ক্ষয়ক্ষতি) হতো। আরও সেনা মারা যেত।\r\nআর বিডিআর সদস্যদের পালানোর কথা? আমিও পরে জেনেছি, পাঁচ নম্বর গেটটা নাকি উন্মুক্ত ছিল। কাপড়চোপড় ফেলে অনেকেই ওখান থেকে ভেগে গেছে।\r\n(সেনা কর্মকর্তাদের চিৎকার—কেন উন্মুক্ত ছিল?)\r\nআর মিছিলের কথা? আমাদের দল থেকে কিন্তু কোনো মিছিল বের করা হয়নি। আমি পুলিশকে ফোন করে বলেছি, আপনারা কেন লোকজনকে গেটের কাছে আসতে দিচ্ছেন? আমি তোমাদের অনুরোধ করব, এসব তো টেলিভিশনে প্রচারিত হয়েছে। তোমরাই দেখ কারা মিছিল করেছে। তাহলেই জবাব পেয়ে যাবে। আর এ সিরিয়াস বিষয় নিয়ে তো সেন্টিমেন্টাল হওয়া উচিত নয়। আমরা দিনরাত না খেয়ে, না নেয়ে...। আর কীভাবে উদ্ধার করব?\r\nঅনেকে বলছেন, আর্মি অ্যাকশনে গেলেই নাকি সমস্যার সমাধান হতো। কিন্তু তোমরাই জান, সেখানে বহু পরিবার ছিল। তারা এসএমএস করছিল—আঘাত এলে তাদের মেরে ফেলা হবে। এ অবস্থা আমাদের বিবেচনা করতে হয়েছে। \r\nতদন্ত হলেই মূল বিষয়টি পরিষ্কার হয়ে যাবে। আমি বলছি, ঘটনার মূল জায়গা থেকে সরিয়ে আনার জন্য বিভ্রান্তিকর তথ্য ছড়ানো হচ্ছে। (চিৎকার—‘নো, নো—মোটেই না’)। আমি বলছি, তদন্ত হতে দিন এবং আপনাদের কাছে তথ্য থাকলে তা দিয়ে সাহাঘ্য করুন। আমি তো বলেছিই, যে-ই দোষী হোক, তার বিচার হবে। সে আমার দলের হলেও আমি ছাড়ব না। (করতালি ও হর্ষধ্বনি)\r\nএ ঘটনাকে ছোট করে দেখার উপায় নেই। এটি একটি বিরাট ষড়যন্ত্র। আর জামান যেটা বলেছেন—আপনাদেরও ধৈর্য ধরতে হবে। তদন্ত করে বের করতে হবে—কারা এর পেছনে, কারা উৎসাহ দিয়েছে? কিন্তু এতে আপনাদের সহযোগিতা লাগবে। এ একটা বলবে, ও একটা বলবে—এসব নিয়ে উত্তেজিত হলে চলবে না। আর কে বলবেন?\r\n সেনা কর্মকর্তা:  মাননীয় প্রধানমন্ত্রী, আমরা ডিসিপ্লিন ফোর্স। আমাদের দাবি, তাদের (বিদ্রোহীদের বিচার জনসম্মুখে করতে হবে। সেনাবাহিনী, পুলিশ, র‌্যাব—এদের দিয়ে দ্রুত তাদের ধরে আনতে হবে। অপারেশন রেবেল হান্ট করে গ্রেপ্তার করতে হবে। সবার সামনে তাদের বিচার করতে হবে।\r\nমাননীয় প্রধানমন্ত্রী, আপনার কাছে আমাদের আকুল আবেদন—আপনি এখান থেকে আদেশ দিয়ে দিন, অপারেশন রেবেল হান্ট শুরু হোক।\r\nআমরা এক-এক করে এমনভাবে তাদের খঁুজে বের করতে চাই, ভবিষ্যতে কেউ যাতে বিদ্রোহ করার সাহস না পায়। \r\n প্রধানমন্ত্রী:  দেখুন, ইতিমধ্যে কিন্তু আমরা এ ব্যাপারে পদক্ষেপ নিয়েছি। (চিৎকার—‘নো, নো’)\r\n সেনা কর্মকর্তা:  মাননীয় প্রধানমন্ত্রী, আপনি আমাদের মা। আজ প্রতিনক্ষা মন্ত্রী—আপনার আদেশ আমরা চাচ্ছি। এটাই এখন আমাদের একমাত্র আরজ।\r\n প্রধানমন্ত্রী:  শুনুন, ডিফেন্সের একটা নিয়ম থাকে। আমরা তাদের আত্মসমর্পণের জন্য ২৪ ঘণ্টা সময় দিয়েছি। এই চব্বিশ ঘণ্টা পার হওয়ার সঙ্গে সঙ্গেই অভিযান শুরু হয়ে যাবে। এই সময়টা দিতে হয়। আপনারাও ডিসিপ্লিন ফোর্স—এটা মনে রাখতে হবে। রেডিও, টেলিভিশনে ২৪ ঘণ্টা সময় দিয়ে ঘোষণা দেওয়া হয়েছে। তিন বাহিনীর প্রধানদের সঙ্গে নিয়ে অফিসিয়াল অর্ডার (আদেশ) দেওয়া হবে। কিন্তু ২৪ ঘণ্টা পার হতে দিতে হবে।\r\n সেনা কর্মকর্তা:  মাননীয় প্রধানমন্ত্রী, আপনাকে ধন্যবাদ যে আপনি আমাদের বক্তব্য বুঝতে পেরেছেন। আমাদের রিকয়্যারমেন্ট (চাওয়া) হলো, আজই আমরা আদেশ চাচ্ছি। আমরা যুদ্ধ করি। যুদ্ধে প্রথম দরকার ইন্টেলিজেন্স। এত বড় একটা ঘটনা ঘটে গেল। আমাদের এসবি, এনএসআই, ডিজিএফআই—এরা কি করল? এত বড় একটা ঘটনা ঘটে গেল, তারা কেউ জানল না? তাহলে কি তারা ঠিকমতো কাজ করছে না? নাকি তারা তথ্য জানানোর পরও ব্যবস্থা নেওয়া হয়নি? \r\nমাননীয় প্রধানমন্ত্রী, আমার বক্তব্য হলো, যদি তারা জানিয়ে থাকে, তাহলে কেন ব্যবস্থা নেওয়া হলো না? তাহলে তাদেরও এর জন্য দায়ী করা হোক।\r\nবক্তব্যের এক পর্যায়ে সেনা কর্মকর্তারা প্রধানমন্ত্রীর সামনেই ক্ষোভে ফেটে পড়েন। কেউ কেউ উচ্চ স্বরে কান্নায় ভেঙে পড়েন। সেনা সদস্যরা এ সময় নানা দাবির কথা বলতে শুরু করেন। এ পর্যায়ে একজন কর্মকর্তা দাঁড়িয়ে সবাইকে শান্ত থাকার অনুরোধ করেন। একজন কর্মকর্তা বলেন, সরকার এ ঘটনা সমাধান করতে অযথা সময় নিয়েছে। এ জন্য স্বরাষ্ট্রমন্ত্রী ও স্থানীয় সরকার প্রতিমন্ত্রীর সমালোচনা করা হয়। প্রতিমন্ত্রী জাহাঙ্গীর কবির ও সাংসদ মির্জা আজমকে বিদ্রোহীদের সঙ্গে যোগাযোগের দায়িত্ব দেওয়ার সমালোচনা করেন একাধিক সেনা কর্মকর্তা।\r\nআরেকজন কর্মকর্তা বলেন, বিদ্রোহীদের সঙ্গে আলোচনার পর স্বরাষ্ট্রমন্ত্রী ভেতরে গিয়ে কয়েকটি পরিবারকে বের করে চলে আসেন। তিনি হাতেগোনা কয়েকটি অস্ত্র জমা দেওয়ার পর কেন বের হয়ে এলেন। তিনি যদি কোয়ার্টার গার্ডে একবারের জন্য যেতেন, তাহলে ভেতরে আটকে থাকা নারীরা উদ্ধার পেতেন। এ কথার পরপরই আবার হইচই শুরু হয়। তাঁরা বলতে থাকেন, সমঝোতার নামে সেনা কর্মকর্তাদের হত্যা ও লাশ গুম করা এবং বিডিআর জওয়ানদের পালানোর সুযোগ করে দেওয়া হয়েছে। এ কারণে অবিলম্বে স্বরাষ্ট্রমন্ত্রী, স্থানীয় সরকার প্রতিমন্ত্রী ও হুইপ মির্জা আজমকে বরখাস্ত করার দাবি জানান তাঁরা।\r\nএকজন সেনা কর্মকর্তা বলেন, ‘মাননীয় প্রধানমন্ত্রী, আপনি জানেন না আপনার কাছের লোকজন আপনার সঙ্গে ছলনা করেছে। তারা আপনাকে বিভ্রান্ত করছে। আপনি তাদের বিশ্বাস করবেন না। আমরা আপনার সন্তানের মতো। আপনি আমাদের বিশ্বাস করুন। প্রয়োজনে আমরা আপনার জন্য জান দিয়ে দেব।’\r\nসূত্র মতে, অপর একজন কর্মকর্তা বলেন, ‘সেনাবাহিনী নিয়ে রাজনীতি চলবে না। আপনার কী দরকার সেটা আমাদের বলবেন, আমরা তা করে দেব। এ পর্যায়ে আরেকজন বলেন, কার কোন জায়গায় পোস্টিং হবে সেটা যদি অবসরপ্রাপ্তদের কথায় হয়, তাহলে তাকে সেনাবাহিনীতে এসে চাকরি করতে বলুন।’ এ সময় কর্মকর্তারা সমস্বরে বলেন, এসব বক্তব্য মিডিয়ায় দিতে হবে। মানুষ সব জানুক।\r\nএকজন সেনা কর্মকর্তা বলেন, টেলিভিশনে টক শোতে সেনাবাহিনীর নামে বিষোদ্গার করা হয়। কথায় কথায় সেনাবাহিনী সম্পর্কে নেতিবাচক কথা বলা হয়। কয়েকজন বলেন, সেনাবাহিনীর নামে সংসদেও এভাবে কথা বলা যাবে না। এ পর্যায়ে একজন পদস্থ কর্মকর্তা মাইক নিয়ে সবাইকে শান্ত থাকার আহ্বান জানান। তিনি বলেন, যাঁরা নিহত হয়েছেন, তাঁদের পরিবারের জন্য ঢাকায় একটি ফ্ল্যাট অথবা প্লট দিতে হবে। সেই সঙ্গে নগদ এক কোটি টাকা দিতে হবে। নিহতের পরিবারের আজীবন পুরো পেনশন নিশ্চিত করতে হবে।\r\nসংশ্লিষ্ট সূত্র জানায়, একজন কর্মকর্তা বিডিআর নাম বদল করে ‘বর্ডার গার্ড’ রেখে এ বাহিনীকে নতুন করে সাজানোর পরামর্শ দেন। বিডিআরের যেসব সদস্য পালিয়ে গেছে, তাদের যোগদানের সময়সীমা শেষ হওয়ার পর যারা কাজে যোগ দেবে না, তাদের ধরতে ‘অপারেশন রেবেল হান্ট’ নামে বিশেষ অভিযান শুরু করতে হবে।\r\nপ্রধানমন্ত্রী বলেন, আমি আপনাদের সব কথা শুনলাম। এ ব্যাপারে প্রয়োজনীয় সব ব্যবস্থা নেওয়া হবে। কী ব্যবস্থা নেওয়া হবে তা আপনাদের জানানো হবে। কোনো কিছুই আড়াল করা হবে না। প্রধানমন্ত্রী সবাইকে ধন্যবাদ দিয়ে বলেন, আপনার সুরা এখলাস ও দরুদ পড়ুন। উপস্থিত সেনা কর্মকর্তারা এসব পড়ার পর প্রধানমন্ত্রী নিজেই মোনাজাত করার জন্য হাত তোলেন। তিনি নিহতদের আত্মার মাগফেরাত কামনা করেন। তিন ঘণ্টার অনুষ্ঠান শেষে প্রধানমন্ত্রী বেরিয়ে যান। \r\n","status":true,"publishDate":{"$date":{"$numberLong":"1235930400000"}},"createdAt":{"$date":{"$numberLong":"1751288487731"}},"__v":{"$numberInt":"0"}}
{"_id":{"$oid":"68628ae3f109871733ab6195"},"image":"image-1751288547305.webp","title":"বিডিআরে হত্যাকাণ্ড","description":"বিদ্রোহের প্রস্ত্ততি অনেক দিনের, শেষ বৈঠক ঘটনার দিন সকালে\r\nকামরুল হাসান \r\nপিলখানা হত্যাকাণ্ডের দুই দিন আগে বিডিআর সদর দপ্তরের ভেতরে নিজেদের দাবি-দাওয়া আদায়ের জন্য প্রচারপত্র বিতরণ করেছিলেন বিডিআর জওয়ানেরা। পরিকল্পনামতো আগের দিন পাঁচ নম্বর ফটকের বাইরে একটি বাড়িতে তাঁরা বৈঠকও করেন। সেই বৈঠকে দাবি আদায়ের জন্য মহাপরিচালকসহ কর্মকর্তাদের জিম্মি করার সিদ্ধান্ত নেওয়া হয়। কিন্তু দরবার হলে মহাপরিচালকের ওপর গুলি চালানোর পর আর কেউ কাউকে নিয়ন্ত্রণ করতে পারেননি। পিলখানা হত্যাকাণ্ডের ঘটনায় গ্রেপ্তার ও আটক করা বিডিআর জওয়ানেরা টাস্কফোর্স ফর ইন্টারোগেশন বা টিএফআই সেলে প্রাথমিক জিজ্ঞাসাবাদে এসব তথ্য দিয়েছেন বলে জানা গেছে।\r\nতদন্তের সঙ্গে সংশ্লিষ্ট সূত্রগুলো জানায়, ঘটনার আগের দিনের বৈঠকে উপস্থিত ২৪ জওয়ানের মধ্যে ১৭ জন ও হত্যাকাণ্ডে অংশ নেওয়া আরও ৪০ জনকে শনাক্ত করা হয়েছে। এঁদের কয়েকজনকে আটকের পর জিজ্ঞাসাবাদ করা হচ্ছে। জিজ্ঞাসাবাদে তাঁরা বলেছেন, ক্ষোভ ও দাবি-দাওয়ার বিষয়টি তাঁরা সরকারি দলের দুই সাংসদকে জানিয়েছিলেন। স্বরাষ্ট্রমন্ত্রীকেও জানানোর চেষ্টা করেছিলেন।\r\nগত ২৫ ফেব্রুয়ারি পিলখানায় বিডিআর সদর দপ্তরে বার্ষিক দরবার চলার সময় বিডিআর জওয়ানদের একাংশের হামলায় ৫৬ সেনা কর্মকর্তাসহ ৭২ জন নিহত হন। এ ঘটনায় লালবাগ থানায় একটি মামলা হয়।\r\nসিআইডির সহকারী পুলিশ সুপার আবদুল কাহার আকন্দ মামলাটি তদন্ত করছেন। এ নিয়ে এই মামলায় ৪৮২ জনকে গ্রেপ্তার দেখানো হয়েছে। এদের মধ্যে ৮২ জনকে রিমান্ডে নেওয়া হয়। এদের ২২ জনকে রিমান্ড শেষে কারাগারে পাঠানো হয়। বাকিদের টিএফআই সেলে জিজ্ঞাসাবাদ চলছে। সিআইডির পাশাপাশি বিভিন্ন গোয়েন্দা সংস্থা ও র‌্যাব এই টিএফআই সেলের সদস্য।\r\nএ ছাড়া অবসরপ্রাপ্ত সরকারি কর্মকর্তা আনিস-উজ-জামানের নেতৃত্বে একটি তদন্ত কমিটি ও লে. জেনারেল মো. জাহাঙ্গীর আলম চৌধুরীর নেতৃত্বে সেনাবাহিনীর একটি দল এ ঘটনা পৃথকভাবে তদন্ত করছে।\r\nবিডিআর বিদ্রোহ মামলার তদন্তকারী আবদুল কাহার আকন্দ  প্রথম আলো কে বলেন, আসামিদের জিজ্ঞাসাবাদের পাশাপাশি ওই ঘটনার শিকার সেনা কর্মকর্তা ও তাঁদের পরিবারের লোকদের সাক্ষ্য নেওয়া হয়েছে। সেনা কর্মকর্তারা লিখিতভাবে ঘটনার বিবরণ সিআইডিকে দিয়েছেন। তবে তাঁদের পরিবারের সদস্যদের বক্তব্য পুলিশ কর্মকর্তারা নিজেরাই গ্রহণ করেন।\r\nসংশ্লিষ্ট সূত্র জানায়, পিলখানা বিদ্রোহ ও হত্যাকাণ্ডে জড়িত সন্দেহে এ পর্যন্ত ৭৫০ জনকে শনাক্ত করা হয়েছে। এঁদের মধ্যে প্রথম দিনে পালিয়ে যাওয়ার সময় ধরা পড়া ২৫০ রয়েছেন।\r\nবিডিআর সূত্র জানায়, সদর দপ্তরে বিডিআরের চারটি ব্যাটালিয়ন আছে। ১৩, ২৪, ৩৬ ও ৪৪ রাইফেল ব্যাটালিয়ন। এ ছাড়া সদর দপ্তরের নিরাপত্তার জন্য রেজিমেন্টাল পুলিশ (আরপি) ও গোয়েন্দা তথ্য সংগ্রহের জন্য আরএসইউ বা রাইফেলস নিরাপত্তা শাখা আছে। পিলখানার ভেতরে সদর দপ্তর ও ঢাকা সেক্টরের একটি করে কেন্দ্রীয় অস্ত্রাগার (কোথ) ও গোলাবারুদের গুদাম রয়েছে। এর বাইরে ব্যাটালিয়নগুলোর ছোট ছোট অস্ত্রাগারও রয়েছে। অস্ত্রাগার ও বিডিআর সদস্যদের সাজা দেওয়ার বিশেষ সেল নিয়ে সংরক্ষিত এলাকাকে কোয়ার্টার গার্ড বলা হয়। পিলখানায় দুটি কোয়ার্টার গার্ড রয়েছে। মেজর পদমর্যাদার একজন কর্মকর্তা এর দায়িত্বে থাকেন।\r\n প্রচারপত্র বিতরণ:  বিডিআর সদস্যরা জিজ্ঞাসাবাদে জানান, বিডিআরে কর্মরত সেনা কর্মকর্তাদের ব্যাপারে তাঁদের ক্ষোভ ছিল। এ নিয়ে আলোচনা চলছিল অনেক দিন থেকেই। একপর্যায়ে কিছু উৎসাহী সদস্য সদর দপ্তর ও বিভিন্ন ব্যাটালিয়নে প্রচারপত্র বিতরণ শুরু করেন। তাঁরা এ নিয়ে টেলিফোনে কথাবার্তাও বলতে থাকেন। ভেতরে ভেতরে এ নিয়ে ক্ষোভ বাড়তে থাকে।\r\nর‌্যাবের অভিযানে উদ্ধার করা এমন দুটি প্রচারপত্রে দেখা গেছে, বিডিআর সদস্যরা ডাল-ভাত কর্মসূচির কারণেই বেশি ক্ষুব্ধ হয়েছেন বলে উল্লেখ করেছেন। তবে তাঁরা মনে করেছিলেন, সেনাবাহিনী থেকে আসা কর্মকর্তাদের কারণেই তাঁরা বেশি বঞ্চিত হচ্ছেন। সর্বশেষ প্রচারপত্র বিতরণ হয় ২৩ ফেব্রুয়ারি বিকেলে। এ প্রচারপত্রের বিষয়টি বিডিআরের মহাপরিচালকসহ কর্মকর্তারা জানতে পেরে বিভিন্ন অস্ত্র ও গোলাবারুদের গুদামে পাহারা বসানোর নির্দেশ দেন।\r\n দুই সাংসদের সঙ্গে সাক্ষাৎ:  আটক হওয়া জওয়ানেরা জানান, সেনা কর্মকর্তাদের সরানো ও ডাল-ভাত কর্মসূচির অনিয়ম নিয়ে কতিপয় বিডিআর সদস্য সরকারি দলের দুই সাংসদের সঙ্গে দেখা করেন। তাঁদের কাছে বিভিন্ন অভিযোগের কথা জানান। এর মধ্যে একজন সাংসদ লিখিতভাবে তাঁদের বক্তব্য জানাতে বললে বিডিআর সদস্যরা ৫১ দফাসংবলিত একটি অভিযোগপত্র সাংসদের কাছে দেন। এতে সই করেন সুবেদার ইসমাইল, আলাউদ্দিন, নায়েক সুবেদার আলতাফ, হাবিলদার কাজল মিয়া, মইজ উদ্দিন, ল্যান্স নায়েক খয়বর, রুবেল মিয়াসহ অনেকে। র‌্যাব সদস্যরা পরে বিডিআর জওয়ানদের বাসস্থান থেকে এ আবেদনের কপিও আটক করেন। জওয়ানেরা জানান, তাঁরা স্বরাষ্ট্রমন্ত্রীর সঙ্গে দেখা করার চেষ্টা করেছিলেন। কিন্তু তাঁরা যেদিন দেখা করতে চেয়েছিলেন সেই দিন গাজীপুরে পুলিশ সুপারের কার্যালয়ে সংবাদ সম্মেলন চলাকালে এক জঙ্গি বোমা বিস্ফোরণ ঘটায়। ফলে তাঁরা আর দেখা করতে পারেননি।\r\n পরিকল্পনা:  বিডিআর সদস্যরা টিএফআই সেলকে জানান, দরবারে কর্মকর্তাদের ‘কিছু একটা’ করা হবে, এমন চিন্তাভাবনা থেকে তাঁরা সংগঠিত হতে থাকেন। এ জন্য সদর দপ্তরের চারটি ব্যাটালিয়ন থেকে সাহসী ও নেতাগোছের লোক নিয়ে একটি দল গঠন করা হয়। ২৪ ফেব্রুয়ারি বিকেলে এ দলের সদস্যরা হাজারীবাগে বিডিআর সদর দপ্তরের পাঁচ নম্বর গেটের কাছে এক বাড়িতে বৈঠক করেন। ওই বৈঠকে মূল ভূমিকা পালন করেন ৪৪ ব্যাটালিয়নের সেলিম, ২৪ ব্যাটালিয়নের একরামুল ও ৩৬ ব্যাটালিয়নের মইন উদ্দিন। এতে সিদ্ধান্ত হয়, দাবি আদায়ের জন্য দরবারে মহাপরিচালকসহ লাল ফিতাওয়ালা (কর্নেলের ওপরে) কর্মকর্তাদের জিম্মি করা হবে। দাবি মেনে নেওয়ার পরই তাঁরা জিম্মি দশা থেকে মুক্তি পাবেন। \r\nজওয়ানেরা জানান, ওই বৈঠকে একজন সদস্য ভিন্নমত পোষণ করেন। বাকিরা হাতে হাত রেখে শপথ করেন। তাঁদের এ সিদ্ধান্ত কয়েকজন ডিএডিকে জানানো হয়।\r\n দরবার এক ঘণ্টা পেছানো:  জওয়ানেরা জিজ্ঞাসাবাদ সেলকে জানান, তাঁদের প্রস্ত্ততি সম্পন্ন করতে দেরি হতে পারে ভেবে তাঁরা দরবার এক ঘণ্টা পেছানোর চেষ্টা করেন। একপর্যায়ে কর্মকর্তাদের বুঝিয়ে দরবারের সময় এক ঘণ্টা পিছিয়ে দেওয়া হয়। এতে করে সকাল আটটার বদলে নয়টায় দরবার শুরু হয়। এর আগে সকাল সাড়ে সাতটার দিকে একদল জওয়ান ৪৪ রাইফেল ব্যাটালিয়নের মাঠে সমবেত হন। এ সময় দুজন পূর্বনির্ধারিত জওয়ানদের সময়মতো উপস্থিত হতে না দেখে ক্ষুব্ধ হয়ে বলেন, ‘এত অল্প লোক দিয়ে কীভাবে কাজ হবে।’ পরে পরিকল্পনামতো ২৪-২৫ জওয়ান দুই ভাগে ভাগ হয়ে অস্ত্রাগার ও গোলাবারুদের গুদামের দিকে যান।\r\n অস্ত্র লুট:  টিএফআই সেলে জিজ্ঞাসাবাদে জওয়ানেরা জানান, দরবার শুরুর পরপরই পরিকল্পনামতো দুই জওয়ানের নেতৃত্বে ১০-১২ জনের একটি দল অস্ত্রাগার লুট করতে যায়। তাঁরা প্রথমে সদর দপ্তরের অস্ত্রাগারের সামনে গিয়ে গার্ড কমান্ডারের পেছনে দাঁড়ান। সেখানে দায়িত্বে থাকা মেজর রিয়াজ তাঁদের চ্যালেঞ্জ করলে সবাই মিলে মেজর রিয়াজের হাত-পা বেঁধে তাঁকে জেসিওর কক্ষে তালা দিয়ে রাখেন। এরপর চাবি নিয়ে অস্ত্রাগার খুলে পর্যায়ক্রমে সবাই অস্ত্র হাতে নেন। একইভাবে আরেকটি দল গোলাবারুদের গুদামের নিরাপত্তাকর্মীদের বেঁধে সেখান থেকে গোলাবারুদ ও গ্রেনেড লুট করে। দুটি দলই অস্ত্র ও গ্রেনেড নিয়ে একটি গাড়িতে করে দরবার হলের দিকে আসে।\r\n দরবার হল:  যৌথ সেলের সূত্র জানায়, ২৫ ফেব্রুয়ারি সকাল নয়টার দরবার শুরু হলে মহাপরিচালক তাঁর বক্তৃতার একপর্যায়ে ডাল-ভাত কর্মসূচির প্রসঙ্গ উত্থাপন করেন। তিনি জানান, ‘ডাল-ভাত কর্মসূচিতে জনগণের উপকার হয়েছে। এ কর্মসূচির ১০ দিনের ডিএ পার্বত্য চট্টগ্রাম ব্যাটালিয়নকে দেওয়া হয়েছে। কিছু টাকা অবশিষ্ট আছে, যা সৈনিক কল্যাণ তহবিলে দেওয়া হবে। এ টাকা কারও পকেটে যাবে না,’ এ কথা শেষ হতে না হতেই দরবার হলের দক্ষিণ-পূর্ব দিকের দরজা (কুক হাউসের পেন্টির দিক) দিয়ে টুপি ও বেল্ট ছাড়া দুই জওয়ান ভেতরে প্রবেশ করেন। এঁদের মধ্যে মাইনউদ্দিন নামের এক জওয়ান মহাপরিচালকের মাথায় অস্ত্র তাক করে নিজেই কাঁপতে কাঁপতে পড়ে যান। কর্নেল আনিস তাঁর অস্ত্রটি কেড়ে নেন। আরেকজন তাঁর অস্ত্র নিয়ে একটি জানালা ভেঙে বাইরে চলে যান। এ সময় উত্তর দিক থেকে গুলির শব্দ হলে দরবার হলে হুড়োহুড়ি পড়ে যায়। মহাপরিচালক একটি মাইক নিয়ে সবাইকে শান্ত থাকতে বললেও জওয়ানেরা দরবার হল থেকে হুড়মুড় করে বের হয়ে যান।\r\nআটক জওয়ানেরা জানান, দরবার হলের বাইরে একদল জওয়ান গোলাগুলি শুরু করে। একপর্যায়ে চার বিডিআর জওয়ান অস্ত্র নিয়ে দরবার হলের ভেতরে ঢুকে গুলি চালাতে শুরু করেন। এ সময় এক কর্মকর্তার মাথায় গুলি লাগলে তিনি হলের ভেতরে পড়ে যান। একজন জওয়ান হ্যান্ডমাইক দিয়ে ভেতরে আটকে থাকা নারী কর্মকর্তা ও ঢাকার বাইরের কর্মকর্তাদের বের হয়ে আসতে বলেন। এ সময় মহাপরিচালক জওয়ানদের কাছে তাঁদের দাবির বিষয়টি জানতে চান।\r\nসকাল সোয়া ১০টার দিকে চার নম্বর গেট থেকে জানানো হয়, বাইরে র‌্যাব ও সেনাবাহিনীর গাড়ি এসেছে। এতে তাঁরা ক্ষিপ্ত হয়ে গোলাগুলি শুরু করেন। সকাল ১০টা ২০ মিনিটে একজন জওয়ান কর্মকর্তাদের একজন একজন করে বের হয়ে আসার জন্য হুমকি দিলে সবাই বের হয়ে আসতে থাকেন। দরবার হলের পশ্চিম দিকের দরজা দিয়ে প্রথমে মহাপরিচালক মেজর জেনারেল শাকিল আহমেদ ও পরে অন্যরা একে একে বের হওয়ার জন্য প্রস্ত্ততি নেন। মহাপরিচালক বেরুতেই দরবার হলের বাইরে পিকআপের কাছে দাঁড়ানো মুখোশ পরা এক জওয়ান গুলি চালান। তাঁর দেখাদেখি আরও কয়েকজন গুলি চালান। এরপর একদল বিডিআর জওয়ান এসে দরবার হলের সব স্থানে খোঁজাখঁুজি শুরু করে। তারা যেখানে যাকে পায় তাকে গুলি করে মারতে শুরু করে।\r\n জওয়ানেরা জানান, একপর্যায়ে তাঁরা দেখতে পান, তাঁদের পরিকল্পনার সঙ্গে সংশ্লিষ্ট নয় এমন অনেক জওয়ান ফেস্টুনের কাপড় ছিঁড়ে মুখে বেঁধে গুলি চালাতে শুরু করেছে। তারা যেখানে যাকে পাচ্ছে ধরে ধরে গুলি করছে। একই সময় মহাপরিচালকের বাসভবনে হামলা হয়। বেলা সাড়ে ১২টার মধ্যে হত্যাকাণ্ড শেষ হয়ে যায়।\r\nবেলা ১১টার দিকে ১০-১২ জনের একটি দল মহাপরিচালকের বাসায় হামলা চালায়। মহাপরিচালকের স্ত্রী নাজনিন শাকিলের ওপর প্রথম গুলি চালান ৪৪ রাইফেলের জওয়ান ওবায়েদ। তাঁকে চট্টগ্রাম থেকে আটক করা হয়। জিজ্ঞাসাবাদে ওবায়েদ গুলি চালানোর কথা স্বীকার করে জানান, মহাপরিচালকের বাড়িতে হামলা চালাতেই তাঁর নিরাপত্তারক্ষীরা পালিয়ে যান। হামলা করে বের হয়ে আসার পথে জওয়ানেরা উল্টো দিকে অফিসার্স মেসের সামনে দুটি গাড়িতে আগুন দেন।\r\n হামলা-লুটপাট:  জওয়ানেরা জিজ্ঞাসাবাদে জানান, সাড়ে ১২টার পর জওয়ানেরা অস্ত্র হাতে চারদিকে ঘুরে বেড়াতে থাকেন। তাঁরা ইচ্ছেমতো ফাঁকা গুলি ছুড়তে শুরু করেন। দুপুরের দিকে একজন জানান কর্মকর্তাদের বাড়িতে টাকা-পয়সা আছে। এ খবর ছড়িয়ে পড়ার সঙ্গে সঙ্গে শুরু হয় লুটপাট। বিডিআর জওয়ানেরা কর্মকর্তাদের ৭২টি কোয়ার্টারে গিয়ে দলে দলে হামলা চালায় ও লুটপাট করে।\r\n লাশ গুম:  বিডিআর জওয়ানেরা জানতে পারেন দুপুর ১২টার দিকে প্রতিমন্ত্রী জাহাঙ্গীর কবির ও হুইপ মির্জা আজম দরবার হলে আসতে পারেন। তখন লাশ নিয়ে কী হবে, তার আলোচনা শুরু হয়। এ নিয়ে তাঁরা কয়েকজন আইনজীবীর সঙ্গে ফোনে কথা বলেন। এক জওয়ান জানান, কয়েকজন ডিএডি দরবার হল থেকে সন্ধ্যার পর লাশ সরানোর নির্দেশ দেওয়ার পর জওয়ানেরা লাশ সরান। পরে দরবার হল পানি দিয়ে ধোয়া হয়। কিন্তু রক্তের গন্ধ দূর না হওয়ায় সেখানে কার্পেট বিছানো হয়। তবে সব স্থানের লাশ তিনটি গাড়িতে তুলে প্রথমে একটি গ্যারেজের ভেতরে রাখা হয়। তিনটি লাশ ড্রেনে ফেলে দিলে সেগুলো কামরাঙ্গীরচরে ভেসে উঠে। এরপর এভাবে লাশ ফেলা বন্ধ করা হয়। তিনটি কবরে মহাপরিচালকের স্ত্রীসহ ১০টি লাশ পুঁতে ফেলা হয় ব্যাটালিয়নের মাঠের পাশের তাঁবুর পেছনে। পরে হাসপাতালের পাশে একটি ফাঁকা স্থানে গর্ত খঁুড়ে ভোর সাড়ে চারটার দিকে সব লাশ পুঁতে ফেলা হয়। আটক জওয়ানেরা বলেন, লাশ গুমের খবর সব জওয়ান জানতেন না। \r\n পলায়ন ও অস্ত্র লুট:  গ্রেপ্তার করা জওয়ানেরা স্বীকার করেন, ২৫ তারিখ সন্ধ্যার পর থেকে অনেক জওয়ান পালাতে শুরু করেন। তাঁদের পালানোর সুবিধার জন্য ভেতরের সব বাতি বন্ধ করা হয়। যারা লুটপাট ও হত্যাকাণ্ডে অংশ নিয়েছিল, তারাই বেশি পালিয়ে যায়। যাওয়ার সময় এঁরা নিজেদের পোশাক খুলে সাধারণ পোশাক পরেন। তাঁরা হাজারীবাগ এলাকার চারটি ঘাট ব্যবহার করেন। ভেতরে জওয়ানদের সংখ্যা কমে যাওয়ায় তাঁদের মনোবল ভেঙে পড়ে। এ কারণে তাঁরা দ্রুত সমঝোতা করতে রাজি হয়ে যান।\r\n যেসব প্রশ্নের উত্তর মেলেনি:  জিজ্ঞাসাবাদের সঙ্গে সংশ্লিষ্ট সূত্র জানায়, এ বিদ্রোহের পেছনে আর কেউ আছে কি না, সে প্রশ্নের উত্তর এখনো মেলেনি। তা ছাড়া প্রথম গুলি কার নির্দেশে ছোড়া হয়েছিল, কে লাশ গুম করতে নির্দেশ দিয়েছিল, কে বিডিআর সদস্যদের পালাতে বলেছিল—এসব প্রশ্নের কোনো জবাব মেলেনি। আরও জিজ্ঞাসাবাদের পর এসব প্রশ্নের উত্তর জানা যাবে বলে তাঁরা জানান। \r\n \r\n","status":true,"publishDate":{"$date":{"$numberLong":"1237744800000"}},"createdAt":{"$date":{"$numberLong":"1751288547318"}},"__v":{"$numberInt":"0"}}
{"_id":{"$oid":"68628b27f109871733ab619c"},"image":"image-1751288615909.webp","title":"পুলিশের নতুন আইন আর হচ্ছে না   ","description":"পুলিশ বাহিনীর জন্য নতুন আইন তৈরির কাজ আর হচ্ছে না। নানা জটিলতার কারণে এ উদ্যোগটি ভেস্তে যেতে বসেছে।  দাতাদের আর্থিক সহযোগিতায় যে প্রকল্পের আওতায় পুলিশ বাহিনীর সংস্কার শুরু হয়েছিল, এর প্রথম দফার কিছু অংশের মেয়াদ ডিসেম্বরে শেষ হয়ে গেছে। ‘বাংলাদেশ পুলিশ অধ্যাদেশ, ২০০৭’-এর খসড়াটি আইনে পরিণত করতে প্রস্তাবিত অধ্যাদেশ নিয়ে তৃণমূল পর্যায় থেকে সাধারণ মানুষের মতামত নেওয়ার নির্দেশ দেয় প্রধান উপদেষ্টার কার্যালয় ও স্বরাষ্ট্র মন্ত্রণালয়। সেই নির্দেশ অনুসারে রাজধানীসহ দেশের সব জেলা ও ৬৩০টি থানার মাধ্যমে ৬৭ হাজার মানুষের লিখিত মতামত সংগ্রহ করা হয়।\r\nপুলিশ সূত্র জানায়, যেসব ব্যক্তি মতামত দেন, তাঁদের মধ্যে ৬৬ হাজার ৫০০ জন প্রচলিত পুলিশ আইনটি সংস্কারের কথা বলেন। ১১ হাজার ২৫১ জন সুনির্দিষ্ট ধারা সম্পর্কে মতামত দিয়ে সেগুলো সংশোধনের পরামর্শ দেন। এসব মতামতের সারসংক্ষেপ তৈরি করে তা স্বরাষ্ট্র মন্ত্রণালয়ে জমা দেওয়া হয়। কিন্তু এসব মতামত ‘অর্থবহ’ করার নামে নতুন করে একটি পরামর্শক কমিটি গঠন করে স্বরাষ্ট্র মন্ত্রণালয়। এ সংক্রান্ত মন্ত্রণালয়ের এক আদেশে বলা হয়, আন্তমন্ত্রণালয়ের কমিটি গঠনের আগে নিরপেক্ষভাবে জনমত যাচাই করতে পরামর্শক কমিটি গঠন করতে হবে। এ কমিটি গঠনের পরই সংস্কারের সব কাজ আটকে যায়।\r\nঅ্যাটর্নি জেনারেল এ প্রসঙ্গে  প্রথম আলো কে বলেন, আজ হোক আর কাল হোক বা এক-দুই মাস পরে হলে পুলিশের জন্য নতুন আইন করতে হবে। যে আইন প্রচলিত আছে, তা মান্ধাতা আমলের। এ আইনের ধারণা পুরোপুরি জনবান্ধব নয়। এ জন্য নতুন আইন দরকার। \r\nপুলিশ কর্মকর্তারা বলেন, পুলিশের জন্য নতুন আইনটি তত্ত্বাবধায়ক সরকারের আমলেই করা হবে বলে স্বরাষ্ট্র উপদেষ্টা কথা দিয়েছিলেন। কিন্তু শেষ পর্যায়েও খসড়াটি আইনে পরিণত করার ব্যাপারে কোনো উদ্যোগ নেওয়া হয়নি। \r\nপুলিশ কর্মকর্তাদের অভিযোগ, নতুন আইনটি যাতে না হয়, শুরু থেকেই সে জন্য নানা ধরনের জটিলতা তৈরি করা হয়। কোনো নতুন আইন প্রণয়নের ক্ষেত্রে দেশব্যাপী এভাবে জনমত যাচাইয়ের ঘটনা দেশে নজিরবিহীন। এতে সংস্কার প্রকল্পের কাজই পিছিয়ে যাচ্ছে। \r\nপুলিশ কর্মকর্তারা বলেন, প্রচলিত পুলিশ আইনটি ১৮৬১ সালে প্রণীত। এ আইনে জনগণের প্রতি পুলিশের কর্তব্য কী, সে বিষয়ে উল্লেখ নেই। এ ছাড়া এ আইনে মানবাধিকারের বিষয় সম্পূর্ণভাবে উপেক্ষিত হয়েছে, যে কারণে পুলিশ সব সময় সরকারের হাতিয়ারে পরিণত হয়েছে।\r\nপ্রস্তাবিত আইনে বলা হয়েছে, রাজনৈতিক চাপে পুলিশ সুপার থেকে শুরু করে পুলিশের মহাপরিদর্শক (আইজি) পর্যন্ত কাউকে দুই বছরের আগে সরানো যাবে না। পুলিশের নিয়োগ, বদলি ও পদোন্নতিতে মন্ত্রী-সাংসদ বা যেকোনো প্রভাবশালীর মৌখিক, লিখিত বা টেলিফোনের সুপারিশ ফৌজদারি অপরাধ বলে গণ্য হবে। পুলিশ কর্মকর্তারা জানান, নতুন আইন কার্যকর হলে পুলিশের ওপর রাজনৈতিক খবরদারির সুযোগ থাকবে না। এতে কমিউনিটি পুলিশকে স্বীকৃতি দেওয়া হয়েছে। \r\nপুলিশের আইজি নূর মোহাম্মদ বলেন, প্রস্তাবিত আইনে পুলিশকে সেবাপ্রদানকারী সংগঠনে পরিণত করা হয়েছে। এতে পুলিশের ওপর রাজনৈতিক খবরদারির সুযোগ থাকবে না। নারী ও শিশুর প্রতি কী ধরনের আচরণ করতে হবে, তাও এতে থাকছে। \r\nপুলিশ কর্মকর্তারা অভিযোগ করেন, এ আইনের খসড়া মন্ত্রণালয়ে জমা দেওয়ার পর থেকে একটি মহল এর বিরোধিতায় নেমে পড়ে। এ বিরোধিতার কারণে নতুন আইনটি আর আলোর মুখ দেখছে না।  \r\nপ্রস্তাবিত আইনের খসড়া প্রণয়ন কমিটির প্রধান ও তত্ত্বাবধায়ক সরকারের সাবেক উপদেষ্টা এএসএম শাহজাহান  প্রথম আলো কে বলেন, নতুন আইনে চার স্তরে পুলিশের জবাবদিহিতা নিশ্চিত করা হয়েছে। নারী ও শিশুর প্রতি কী ধরনের আচরণ করতে হবে, তাও এতে থাকছে। এ ছাড়া পুরো পুলিশ বাহিনীর সব ধরনের কার্যক্রম নিয়ন্ত্রণ করতে জাতীয় পুলিশ কমিশন, অভিযোগ কমিশন ও নীতিনির্ধারণী গ্রুপ গঠন করা হবে। এতে করে কারও একক ক্ষমতা থাকার সুযোগ থাকছে না। \r\nপুলিশ সংস্কার প্রকল্পের (পিআরপি) পরিচালক ও অতিরিক্ত পুলিশ মহাপরিদর্শক নববিক্রম কিশোর ত্রিপুরা এ প্রসঙ্গে  প্রথম আলো কে বলেন, যে প্রকল্পের আওতায় নতুন আইনটি তৈরি করা হয়েছে, সেই প্রকল্পের কিছু অংশের মেয়াদ আগামী ডিসেম্বরে শেষ হয়ে যাচ্ছে। বাকি অংশের মেয়াদ শেষ হয়েছে মার্চে। তবে প্রথম দফার মেয়াদ শেষ হওয়ার সঙ্গে সঙ্গে দ্বিতীয় দফার কাজ শুরু হচ্ছে। \r\nর‌্যাবের মহাপরিচালক হাসান মাহমুদ খন্দকার  প্রথম আলো কে বলেন, নতুন আইন কার্যকর হলে পুলিশের কাজের গতি বহুগুণ বেড়ে যাবে। পুলিশের অনেক চাহিদাও এতে করে মেটানো সম্ভব হবে।\r\n জানুয়ারি থেকে নতুনভাবে সংস্কার কর্মসূচি শুরু হয়েছে। চালু থাকা সব কর্মসূচির পাশাপাশি আরও নতুন পরিকল্পনা এর সঙ্গে যুক্ত হয়েছে। নিরাপত্তা, সামাজিক সংহতি, পেশাদারিত্ব, কর্মদক্ষতা বৃদ্ধি, লৈঙ্গিক সমতা ও পুলিশ বাহিনীর সাংগঠনিক কাঠামো ঢেলে সাজানোর ওপর জোর দেওয়া হচ্ছে।   \r\nপ্রকল্পের সূত্র জানায়, পাঁচটি লক্ষ্য সামনে রেখে পুলিশ সংস্কার কর্মসূচির প্রথম দফার কাজ শুরু হয়েছিল। এগুলো হলো: অপরাধ প্রতিরোধ, তদন্ত ও প্রসিকিউশন, প্রশিক্ষণ, কর্মপরিকল্পনা এবং প্রকল্প ব্যবস্থাপনা। এ প্রকল্পের কাজের অংশ হিসেবে ১১টি থানাকে মডেল থানায় রূপান্তরিত করা হয়। এ ছাড়া কমিউনিটি পুলিশিং, লৈঙ্গিক গাইডলাইন, অপরাধ প্রতিরোধ কেন্দ্র, নির্যাতিত সহায়তা কেন্দ্র, কক্সবাজারের বিশেষ সংস্থার শাখা স্থাপন, পরীক্ষাগার স্থাপন, আইন সংস্কার, সাইবার অপরাধ নিয়ন্ত্রণ, অপরাধসংক্রান্ত তথ্য ব্যাংক তৈরি করা। \r\nপ্রকল্পের পরামর্শক ও সাবেক আইজি এএসএম শাহজাহান  প্রথম আলো কে বলেন, প্রস্তাবিত আইনে পুলিশকে বাহিনীর পরিবর্তে একটি সার্ভিস হিসেবে প্রতিষ্ঠার আদর্শগত লক্ষ্য স্বীকৃত আছে। গণতন্ত্র মানবাধিকারের প্রতি অঙ্গীকারবদ্ধ এবং গণবান্ধব পুলিশিব্যবস্থা প্রবর্তনের জন্য পুলিশের সংস্কারের কোনো বিকল্প নেই। \r\n \r\n","status":true,"publishDate":{"$date":{"$numberLong":"1238868000000"}},"createdAt":{"$date":{"$numberLong":"1751288615923"}},"__v":{"$numberInt":"0"}}
{"_id":{"$oid":"68628b5ef109871733ab61a0"},"image":"image-1751288670570.webp","title":"বিডিআর বিদ্রোহে বাইরের যোগসূত্র এখনো মেলেনি ","description":"বিডিআর বিদ্রোহে বাইরের যোগসূত্র এখনো মেলেনি \r\n* দুই মাসে ৪৫ জনের স্বীকারোক্তি, গ্রেপ্তার ১১৯৯ \r\n* জিজ্ঞাসাবাদ এখনো চলছে\r\n* ২৭ এপ্রিলের মধ্যে তদন্ত প্রতিবেদন দেওয়ার কথা \r\nকামরুল হাসান \r\nপিলখানায় বিদ্রোহের ঘটনার সঙ্গে বিডিআরের বাইরের কারও যোগসূত্র এখন পর্যন্ত খঁুজে পাননি তদন্তকারীরা। প্রায় দুই মাস তদন্তের পর সংশ্লিষ্ট কর্মকর্তারা মনে করছেন, নিজেদের দাবি আদায়ের জন্য বিডিআর সদস্যদের পরিকল্পনা অনুযায়ীই এ বিদ্রোহ হয়েছিল।\r\nবিডিআর বিদ্রোহ মামলার তদন্তকারী কর্মকর্তা ও সিআইডির সহকারী পুলিশ সুপার আব্দুল কাহার আকন্দ  প্রথম আলো কে বলেন, এসব বিষয় পুরোপুরি পরিষ্কার করতে আরও সময় লাগবে। এ ঘটনা সম্পর্কে প্রকৃত তথ্য বের করতে আটক বিডিআর জওয়ানদের জিজ্ঞাসাবাদ চলছে।\r\nসূত্র জানায়, বিদ্রোহের আগে ও পরে বিডিআর জওয়ানেরা কয়েকজন রাজনৈতিক নেতার সঙ্গে যোগাযোগ করলেও বিদ্রোহের সঙ্গে তাঁদের কোনো ধরনের সংশ্লিষ্টতা খঁুজে পাওয়া যায়নি। তবে সেনা কর্মকর্তাদের হত্যা করার বিষয়টি তাঁদের পরিকল্পনায় ছিল না। জওয়ানদের সমর্থনে ২৫ ফেব্রুয়ারি পিলখানার বাইরে হাজারীবাগ এলাকায় যে মিছিল বেরোয়, তাও তাৎক্ষণিক সিদ্ধান্তে হয়েছিল বলে তদন্ত কর্মকর্তারা জানতে পেরেছেন।\r\n২৫ ও ২৬ ফেব্রুয়ারি পিলখানায় বিডিআর জওয়ানদের হাতে ৫৬ সেনা কর্মকর্তাসহ ৭২ জন নৃশংসভাবে নিহত হন। এ ঘটনায় লালবাগ থানায় একটি মামলা হয়। পরে মামলাটি নিউমার্কেট থানায় স্থানান্তর করা হয়। এ মামলায় এখন পর্যন্ত এক হাজার ১৯৯ জওয়ানকে গ্রেপ্তার করা হয়েছে। এঁদের মধ্যে ৪৫ জন আদালতে স্বীকারোক্তিমূলক জবানবন্দি দিয়েছেন। জওয়ানদের জিজ্ঞাসাবাদের জন্য সিআইডির পাশাপাশি বিভিন্ন গোয়েন্দা সংস্থা ও র‌্যাবকে নিয়ে টিএফআই সেল গঠন করা হয়েছে। সেলের সদস্যরা ইতিমধ্যে রিমান্ডে এনে ১২৮ জওয়ানকে জিজ্ঞাসাবাদ শেষ করেছেন।\r\nপিলখানা বিদ্রোহের ঘটনা তদন্তের জন্য সিআইডির পাশাপাশি অবসরপ্রাপ্ত সরকারি কর্মকর্তা আনিস-উজ-জামানের নেতৃত্বে স্বরাষ্ট্র মন্ত্রণালয় তদন্ত কমিটি করেছে। চার দফা সময় বাড়ানোর পর আগামী ২৭ এপ্রিল এ কমিটির সময় শেষ হওয়ার কথা রয়েছে। এ ছাড়া লে. জেনারেল মো. জাহাঙ্গীর আলম চৌধুরীর নেতৃত্বে আরেকটি তদন্ত দল গঠন করেছে সেনাবাহিনী। সেই কমিটির সদস্যরাও এ ঘটনা তদন্ত করছেন। তাঁরা এ নিয়ে বিভিন্ন সংস্থার সঙ্গে বৈঠকও করেছেন। তদন্তে সহায়তার জন্য ব্রিটিশ গোয়েন্দা সংস্থা স্কটল্যান্ড ইয়ার্ড ও মার্কিন গোয়েন্দা সংস্থা এফবিআইয়ের সদস্যরা ঢাকা ঘুরে গেছেন। এ ঘটনা তদন্তে গঠিত কমিটিগুলোর সমন্বয়ের দায়িত্বে আছেন বাণিজ্যমন্ত্রী ফারুক খান।\r\nমামলার তদন্তের সঙ্গে সংশ্লিষ্ট সূত্র জানায়, এখন পর্যন্ত আসামিদের জিজ্ঞাসাবাদ থেকে তদন্তকারী কর্মকর্তারা নিশ্চিত হয়েছেন, পিলখানার বিদ্রোহের সঙ্গে সবচেয়ে বেশি সম্পৃক্ত ছিলেন ‘ডাল-ভাত’ কর্মসূচিতে অংশ নেওয়া বিডিআর জওয়ানেরা। জিজ্ঞাসাবাদে তাঁরা বলেছেন, এমনিতেই সেনা কর্মকর্তাদের ওপর তাঁদের ক্ষোভ ছিল। ডাল-ভাত কর্মসূচির কারণে তা বহুগুণে বেড়ে যায়। ওই কর্মসূচি নিয়ে ক্ষোভের কারণ হিসেবে জিজ্ঞাসাবাদ থেকে তদন্ত কর্মকর্তারা জানতে পারেন, ডাল-ভাত কর্মসূচির প্রথম ২২ দিন জওয়ানেরা প্রতিদিন ১৩৩ টাকা করে ভাতা পেতেন। পরের ১৪ মাস এই দৈনিক ভাতার পরিমাণ অর্ধেক করে দেওয়া হয়। এর মধ্যেও ১২০ দিনের কোনো ভাতাই জওয়ানদের দেওয়া হয়নি। তা ছাড়া ৫০ কেজি ওজনের বস্তা তিনজনকে ভাগ করে দিয়ে বলা হতো, এটা ৫১ কেজি করতে হবে। না করতে পারলে জওয়ানদের শাস্তি দেওয়া হতো। তা ছাড়া সংসদ ও উপজেলা নির্বাচনে দায়িত্ব পালন করলেও জওয়ানেরা কোনো ভাতা পাননি বলে জিজ্ঞাসাবাদে জানিয়েছেন। এসব নিয়ে তাঁরা তাঁদের ক্ষোভের কথা কয়েকজন রাজনৈতিক নেতাকে জানান। কিন্তু তাঁদের কাছ থেকে আশানুরূপ ফল না পাওয়ায় নিজেরাই নিজেদের কর্মপন্থা তৈরি করেন। এ নিয়ে ১৬ ফেব্রুয়ারি প্রথম বৈঠক করেন বিডিআর জওয়ানেরা। এভাবে বিদ্রোহের আগে তাঁরা মোট চারবার বৈঠকে মিলিত হন। এর মধ্যে তিনটি বৈঠক অনুষ্ঠিত হয় বিডিআর সদর দপ্তরের বাইরে। ওই বৈঠকে বাড়ির মালিক হিসেবে এক বিডিআর সদস্যের দুই আত্মীয় ছাড়া বিডিআরের বাইরের আর কোনো লোক ছিল না। সবচেয়ে গুরুত্বপূর্ণ বৈঠক হয় ২৪ ফেব্রুয়ারি রাতে। এ বৈঠকে ৪৪ রাইফেলস ব্যাটালিয়নের ছয়জন, ১৩ রাইফেলসের সাতজন, ৩৪ রাইফেলসের একজন ও রেজিমেন্টাল পুলিশের এক সদস্য উপস্থিত ছিলেন। ওই বৈঠকে বিদ্রোহের মূল পরিকল্পনা হয়। বৈঠকে সিদ্ধান্ত হয়েছিল, দরবারের ভেতরে মহাপরিচালক ও অতিরিক্ত মহাপরিচালককে জিম্মি করা হবে, মনোনীত দুই বিডিআর জওয়ান মহাপরিচালক ও অতিরিক্ত মহাপরিচালকের বুকে অস্ত্র ধরবেন, ডিজির মাধ্যমে অন্য কর্মকর্তাদের জিম্মি করে স্কুলের ভেতরে এনে রাখা হবে এবং বিদ্রোহের আগে অস্ত্রাগার ও গোলাবারুদের গুদাম দখল করা হবে।\r\nতদন্তকারী কর্মকর্তারা জানান, বৈঠকে অংশ নেওয়া বিডিআর জওয়ানদের ইতিমধ্যে গ্রেপ্তার করা হয়েছে এবং তাঁরা জিজ্ঞাসাবাদে এসব কথা জানিয়েছেন। তবে বৈঠকের কথা স্বীকার করলেও এর পেছনে বাহিনীর বাইরের কেউ আছে কি না, তা এখনো স্বীকার করেননি তাঁরা।\r\nজিজ্ঞাসাবাদ থেকে কর্মকর্তারা আরও জানতে পারেন, দরবার হলে মুখে কাপড় বেঁধে হত্যাকাণ্ডে অংশ নেন জওয়ান মুহিত, ওবায়দুল, রমজান, আতোয়ার, ইব্রাহিম সেকেন্দারসহ ১০-১২ জন। তাঁরা জিজ্ঞাসাবাদে স্বীকার করেছেন, মহাপরিচালককে প্রথম গুলি করেন জওয়ান মুহিত। জওয়ান রমজান এ নির্দেশ দেন। মহাপরিচালকের বাসায় গিয়ে তাঁর স্ত্রীকে গুলি করেন জওয়ান ওবায়দুল। লাশ গুমের নেতৃত্ব দেন জওয়ান মনোরঞ্জন। গ্রেপ্তারের পর জিজ্ঞাসাবাদে এসব কথা স্বীকার করেছেন তাঁরা। অস্ত্র লুটপাটের সঙ্গে জড়িতদেরও চিহ্নিত করা হয়েছে।\r\nতদন্তকারী কর্মকর্তারা জানান, গ্রেপ্তার জওয়ানদের জিজ্ঞাসাবাদ থেকে তাঁরা জানতে পারেন, বিদ্রোহ শুরুর পর পিলখানা কারও একক নিয়ন্ত্রণে ছিল না। সেখানে জওয়ানেরা ইচ্ছেমতো সবকিছু করেছেন। তাঁদের কোনো নেতাও ছিলেন না। দেখা গেছে, এক জওয়ান আরেক জওয়ানের বুকে অস্ত্র ধরেছেন। তবে সবার সাধারণ ক্ষোভ ছিল সেনা কর্মকর্তাদের ওপর। সে কারণে যে যেখানে সেনা কর্মকর্তাদের পেয়েছেন, হত্যা করেছেন। কর্মকর্তারা আরও জানতে পারেন, বিদ্রোহের আগে প্রচারপত্র (লিফলেট) ছড়ানোর বিষয়টি নিহত মহাপরিচালক শাকিল আহমেদ জানতে পারেন। তিনি এ জন্য পাল্টা একটি প্রচারপত্র ছড়াতে চেয়েছিলেন।\r\n বাইরের যোগাযোগ : জওয়ানেরা স্বীকার করেছেন, বিদ্রোহের আগে তাঁরা রাজনৈতিক দলের কয়েকজন নেতার সঙ্গে দেখা করে তাঁদের অভিযোগের কথা জানান। কিন্তু ওই সব নেতা তাঁদের ভালো সাড়া দেননি। বিদ্রোহের সময় ও এর পরে তাঁরা আইনগত সহায়তার ব্যাপারে জানতে চেয়ে কয়েকজন আইনজীবী ও সাংবাদিকের সঙ্গে যোগাযোগ করেন। সিআইডি পুলিশ এসব যোগাযোগের সূত্র ধরে ব্যারিস্টার আব্দুর রাজ্জাকসহ কয়েকজন আইনজীবীকে জিজ্ঞাসাবাদ করে। মামলার তদন্তকারী কর্মকর্তা জানান, বিডিআরের বাইরে তিনি আড়াই শ লোককে জিজ্ঞাসাবাদ করেছেন।\r\n পিলখানার বাইরে মিছিল:  ২৫ ফেব্রুয়ারি বিদ্রোহের সময় পিলখানার বাইরে হাজারীবাগ এলাকায় দুটি স্থানে মিছিল বের হয়। এ মিছিলের সূত্র ধরে র‌্যাব ও পুলিশ ইতিমধ্যে ছয়জনকে গ্রেপ্তার করেছে। আরও ২০-২২ জনের একটি তালিকা করা হয়েছে। এসব তালিকার বেশির ভাগ লোকই লালবাগের সাবেক সাংসদ নাসিরউদ্দীনের ঘনিষ্ঠ সহযোগী। অন্য একটি সূত্র জানায়, বিএনপির সাবেক সাংসদ নাসিরউদ্দীন বিডিআর বিদ্রোহের জড়িত বলে স্থানীয় লোকজন র‌্যাবের ধানমন্ডি ও মোহাম্মদপুর ক্যাম্পে অভিযোগ করে। ওই অভিযোগের পর আইনশৃঙ্খলা রক্ষাকারী বাহিনীর সদস্যরা নাসিরউদ্দীনকে ধরতে বিভিন্ন স্থানে অভিযান চালান। তবে বিডিআর বিদ্রোহের রাত থেকেই নাসিরউদ্দীন আত্মগোপনে রয়েছেন। তাঁর মুঠোফোনের সূত্র ধরে গোয়েন্দা কর্মকর্তারা জানতে পারেন, বিদ্রোহের দিন তিনি মালিবাগের একটি বাসায় ছিলেন। পরে মোহাম্মদপুরে একটি বাসায় যান। এরপর তাঁর আর কোনো খোঁজ মেলেনি। জওয়ানেরা জানান, মিছিলকারীদের অনেকেই ভেতরের জওয়ানদের পরিচিত ছিলেন। তাঁদের অনুরোধেও কেউ কেউ মিছিল বের করে।\r\nতদন্তকারী সংস্থার কর্মকর্তারা জানান, তদন্তের শুরুতে বিদ্রোহের ঘটনা নিয়ে গুরুত্বপূর্ণ ব্যক্তিদের নানা ধরনের বক্তব্যের কারণে বিভ্রান্তি সৃষ্টি হয়েছে। এসব বক্তব্যের এখন কোনো সত্যতা খঁুজে পাওয়া যাচ্ছে না।\r\nপিলখানা হত্যাকাণ্ডের ঘটনার পর এ ঘটনা তদন্তে গঠিত কমিটিগুলোর সমন্বয়কারী ও বাণিজ্যমন্ত্রী ফারুক খান গত ১৭ মার্চ সাংবাদিকদের বলেছিলেন, ‘বিডিআর বিদ্রোহের ঘটনায় জঙ্গি সম্পৃক্ততা পাওয়া গেছে। হত্যাযজ্ঞ ঘটাতে জঙ্গিরা দেশের সুশৃঙ্খল বিডিআর বাহিনীকে ব্যবহার করেছে।’ পরে তিনি এ বক্তব্য তাঁর ব্যক্তিগত বলে জানান। ফারুক খান আরও বলেছিলেন, ‘পিলখানা হত্যাকাণ্ডে জড়িত বেশকিছু বিডিআর জওয়ান অস্ত্র, গ্রেনেড ও গোলাবারুদ নিয়ে পালিয়ে গেছে।’ তবে বিডিআরের পক্ষ থেকে বলা হয়েছে, পিলখানা থেকে কোনো গ্রেনেড খোয়া যায়নি। গত বুধবার সদর দপ্তর থেকে হারানো অস্ত্রের বিবরণ সংবাদপত্রে পাঠানো হয়। \r\nগত ২৭ ফেব্রুয়ারি মিরপুর সেনানিবাসে বিডিআর বিদ্রোহে   জিম্মি থেকে মুক্তি পাওয়া   সেনা কর্মকর্তাদের পরিবারের সদস্যদের সঙ্গে দেখা করে বেরিয়ে আসার পথে প্রধানমন্ত্রী শেখ হাসিনা সাংবাদিকদের বলেন, ‘বিডিআর বিদ্রোহ একার পক্ষে করা সম্ভব নয়। এ ঘটনার পেছনে একটি গোষ্ঠীর ইন্ধন রয়েছে। এদের খুঁজে বের করা হবে।’\r\nএকই দিন বিরোধীদলীয় নেত্রী বেগম খালেদা জিয়া তাঁর গুলশানের কার্যালয়ে সংবাদ সম্মেলনে বলেন, ‘বিডিআরের রক্তক্ষয়ী ঘটনার পেছনে দেশবিরোধী শক্তির ইন্ধন ছিল, ইতিমধ্যে তার আলামত স্পষ্ট হয়ে উঠেছে।’\r\nঅর্থাৎ বিডিআরের বিদ্রোহের ঘটনায় বিভিন্ন সময়ে দেশের শীর্ষস্থানীয় রাজনৈতিক নেতৃত্ব থেকে যেসব কথা বলা হয়েছে, এখন পর্যন্ত তার কোনো প্রমাণ পাননি তদন্ত কর্মকর্তারা। \r\nএ ব্যাপারে জানতে চাইলে পুলিশের সাবেক মহাপরির্দশক (আইজিপি) এএসএম শাহজাহান  প্রথম আলো কে বলেন, তদন্ত ব্যাহত হতে পারে তদন্ত পর্যায়ে এমন মন্তব্য কোনোভাবেই করা উচিত নয়। অনেকে অন্যের ঘাড়ে দোষ চাপিয়ে তদন্তকারী কর্মকর্তার ওপর চাপ সৃষ্টি করতে চান। এতে তদন্তের গতি ভিন্ন খাতে প্রবাহিত হওয়ার আশঙ্কা থেকে যায়।\r\nআরেক সাবেক আইজিপি নুরুল হুদা বলেন, এ ধরনের মন্তব্য না করাই ভালো। এতে তদন্ত কিছুটা হলেও প্রভাবিত হতে পারে। তবে তদন্তকারী কর্মকর্তার উচিত এসবে কান না দিয়ে নিজের মতো করে তদন্ত করা। কারণ আদালতে তদন্তকারীকেই জবাবদিহি করতে হবে।\r\n ১৬ জনের মৃত্যু:  বিডিআর হেফাজতে ৩৭ দিনে ১৬ জওয়ানের মৃত্যু হয়েছে। মানবাধিকার সংগঠন আইন ও সালিশ কেন্দ্র এসব মৃত্যুর ঘটনায় উদ্বেগ প্রকাশ করেছে। গতকাল সংস্থার পক্ষ থেকে পাঠানো বিবৃতিতে বলা হয়, এত অধিকসংখ্যক বিডিআরের মৃত্যু নিয়ে জনমনে সন্দেহ দেখা দিয়েছে। কারণ গণমাধ্যমে দেশবাসী জেনেছে, জওয়ানদের মৃত অবস্থায় হাসপাতালে নেওয়া হয়েছে, তাঁদের গায়ে আঘাতের চিহ্ন রয়েছে। এ ধরনের মৃত্যুর দায় হেফাজতকারী কতৃ‌র্পক্ষ এড়াতে পারে না। পিলখানার ভেতরে জওয়ানেরা কী অবস্থায় আছেন, তা দেখার জন্য গণমাধ্যম ও মানবাধিকার সংগঠনের কর্মীদের পিলখানা পরিদর্শন করতে দেওয়া উচিত বলে আইন ও সালিশ কেন্দ্র মনে করে। \r\nএকজন সৈনিকের অভিযোগ উল্লেখ করে বলা হয়েছে, পিলখানা থেকে প্রথম আটক করা, হেফাজতে রেখে জবানবন্দি আদায়ের চেষ্টা এবং তার কিছুদিন পরে আদালতে হাজির করে ২৪ ঘণ্টার মধ্যে গ্রেপ্তার দেখিয়ে রিমান্ডে নেওয়ার ঘটনা ঘটছে। এ প্রবণতার ফলাফল ভালো হয় না। এ ব্যাপারে সরকারের তড়িৎ ব্যবস্থার দাবি জানিয়েছে সংস্থাটি।\r\n \r\n","status":true,"publishDate":{"$date":{"$numberLong":"1240509600000"}},"createdAt":{"$date":{"$numberLong":"1751288670585"}},"__v":{"$numberInt":"0"}}
{"_id":{"$oid":"68628b82f109871733ab61a4"},"image":"image-1751288706288.webp","title":"রাজনৈতিক দলের তদবিরে অতিষ্ঠ পুলিশ প্রশাসন","description":"রাজনৈতিক দলের নেতা-কর্মীদের তদবিরের কারণে অসন্তুষ্ট পুলিশ প্রশাসন। পুলিশ বাহিনীর নীতিনির্ধারণী কমিটির (পলিসি গ্রুপ) বৈঠকে কর্মকর্তারা ক্ষোভের সঙ্গে বলেন, ক্ষমতাসীন দলের নেতা-কর্মীরা নিজের এলাকায় পছন্দের ভারপ্রাপ্ত কর্মকর্তা (ওসি) ও এসআই নিয়োগ-বদলির জন্য পদস্থ কর্মকর্তাদের অতিষ্ঠ করে তুলছেন। বৈঠকে উপস্থিত কর্মকর্তাদের সঙ্গে কথা বলে এ তথ্য জানা গেছে।\r\nবৈঠক থেকে বেআইনি তদবির না শোনার জন্য পুলিশের মহাপরিদর্শক (আইজিপি) নূর মোহাম্মদ পদস্থ কর্ম-কর্তাদের নির্দেশ দেন। বৈঠকে মহানগর এলাকা জেলা ম্যাজিস্ট্রেটের এখতিয়ারে নেওয়া, পুলিশের পদোন্নতি ও পুলিশ হাউজিং সোসাইটির জটিলতা নিয়ে ক্ষোভ প্রকাশ করা হয়। পলিসি গ্রুপের সর্বশেষ এ বৈঠক গত বুধবার পুলিশ সদর দপ্তর মিলনায়তনে অনুষ্ঠিত হয়। বৈঠকের ব্যাপারে জানতে চাইলে আইজিপি  প্রথম আলো কে জানান, বৈঠকে ওইসব বিষয় নিয়ে আলোচনা হয়েছে। তিনি বলেন, এসব সমস্যা নিয়ে সরকারের উচ্চপর্যায়ে কথাও বলা হয়েছে।\r\nপুলিশ কর্মকর্তারা জানান, এ কমিটি আইনশৃঙ্খলা পরিস্থিতি নিয়ন্ত্রণে কৌশল নির্ধারণসহ বাহিনীর সব ধরনের নীতি নির্ধারণ করে থাকে। বৈঠকে উপমহাপরিদর্শক (ডিআইজি) থেকে শুরু করে পুলিশের মহাপরিদর্শক (আইজি) পর্যন্ত সব বিভাগীয় প্রধান, মহানগর পুলিশের কমিশনারসহ উচ্চপদস্থ কর্মকর্তারা যোগ দেন।\r\nবৈঠকে অংশ নেওয়া একজন কর্মকর্তা  প্রথম আলো কে জানান, তদবিরের বিষয়টি আলোচ্যসূচিতে ছিল না। কিন্তু কর্মকর্তারা বৈঠকে এসেই দলীয় লোকজনের তদবিরের বিষয় উল্লেখ করে তাঁদের ক্ষোভের কথা জানান। চট্টগ্রাম অঞ্চলের এক পুলিশ কর্মকর্তা বৈঠকে বলেন, নেতা-কর্মীদের তদবিরে তিনি অতিষ্ঠ হয়ে উঠেছেন। ক্ষমতাসীন দলের লোকজন তাঁদের পছন্দের দারোগা ও ওসি নেওয়ার জন্য তদবির করছেন। কেউ কেউ মামলা থেকে আসামির নাম বাদ দেওয়ার জন্য তদবির করছেন। অনেকে তাঁদের নিয়মিত মামলা রাজনৈতিক মামলা হিসেবে দেখানোর অনৈতিক প্রস্তাবও দিচ্ছেন। এ সময় বৈঠকে অংশ নেওয়া ঢাকা মহানগরের এক পুলিশ কর্মকর্তা বলেন, তিনি এখন ভয়ে কোনো নেতা-কর্মীর ফোন পর্যন্ত ধরেন না। \r\nবৈঠকের পরে পুলিশের একজন শীর্ষ কর্মকর্তা  প্রথম আলো কে বলেন, সরকার বদলের প্রথম এক মাস পরিস্থিতি ভালো ছিল। এরপর থেকে জোট সরকারের আমলের অবস্থা ফিরে আসতে শুরু করেছে। তিনি বলেন, একজন মন্ত্রী তাঁর এলাকার একটি থানায় পছন্দের ওসি নিয়োগের জন্য পুলিশের শীর্ষপর্যায়ে পাঁচবার ফোন করেন। পরে পুলিশ কর্মকর্তা খোঁজ নিয়ে জানতে পারেন, মন্ত্রীর লোকজন ওই ওসির কাছ থেকে আর্থিক সুবিধা নিয়েছেন। \r\nবৈঠকে উপস্থিত আরেকজন পুলিশ কর্মকর্তা বলেন, তদবির করে বদলি হওয়া কর্মকর্তারা পুলিশের শৃঙ্খলা মানছেন না। একজন কর্মকর্তা বলেন, এএসপি মাথার টুপি খুলে, মুঠোফোনে কথা বলতে বলতে উপকমিশনারের কক্ষে ঢুকে পড়েন। অথচ পুলিশে এ ধরনের কাজ শৃঙ্খলাবিরোধী।\r\nআরেকজন পুলিশ কর্মকর্তা বলেন, পুলিশ কর্মকর্তারা সবচেয়ে বেশি ক্ষুব্ধ হন মহানগর এলাকায় পুলিশের ম্যাজিস্ট্রেসি ক্ষমতা নিয়ে। তাঁরা বলেন, মহানগর পুলিশ আইনে মহানগর এলাকায় জেলা ম্যাজিস্ট্রেটের কোনো এখতিয়ার ছিল না। কিন্তু বিচার বিভাগ পৃথক করার সময় ফৌজদারি আইনের কিছু ধারার সংশোধন করতে গিয়ে একটি মহল সুকৌশলে মহানগর এলাকা জেলা ম্যাজিস্ট্রেটের এখতিয়ারে নেয়। এ আইনটি সংসদে উত্থাপনের আগেই পুলিশ কর্মকর্তারা আইনমন্ত্রীসহ সংশ্লিষ্ট সবার সঙ্গে কথা বলেন। কিন্তু কোনো কাজ হয়নি।\r\nবৈঠকে পুলিশ কর্মকর্তারা ঢাকা মহানগরসহ ছয়টি মহানগর পুলিশের জন্য একটি পৃথক ‘পুলিশ প্রবিধান’ প্রণয়নের দাবি তোলেন। \r\nবৈঠকের ব্যাপারে ঢাকা মহানগর পুলিশ কমিশনার এ কে এম শহীদুল হক  প্রথম আলো কে বলেন, সরকারের ভেতরের একটি অংশ সব সময় পুলিশের কাজের বিরোধিতা করে এসেছে। এটা নতুন করে হয়নি, সব সময়ই ছিল।\r\nবৈঠকে পুলিশ কর্মকর্তারা পুলিশ হাউজিং সোসাইটির জমি বরাদ্দ নিয়ে ক্ষোভ প্রকাশ করে বলেন, পুলিশ কর্মকর্তারা তাঁদের সঞ্চয়ের টাকা জেলা প্রশাসকের কাছে জমা দিয়েছেন। কিন্তু জমির কোনো বন্দোবস্ত হচ্ছে না। একের পর জটিলতা তৈরি করা হচ্ছে।\r\nচলতি দায়িত্বের নিয়োগ নিয়েও কর্মকর্তারা কথা বলেন। তাঁরা বলেন, শতাধিক কর্মকর্তা চলতি দায়িত্বে আছেন। তাঁদের পদোন্নতি হচ্ছে না। আবার অনেক অস্থায়ী পদ এখনো স্থায়ী করা হচ্ছে না।\r\nবৈঠকে সিদ্ধান্ত হয়, এসআইদের প্রশিক্ষণের মেয়াদ তিন বছর থেকে কমিয়ে দুই বছর করা হবে। আগে এক বছর পুলিশ একাডেমিতে ও দুই বছর বাইরে প্রশিক্ষণ নিতে হতো। এখন এক বছর একাডেমি ও এক বছর বাইরে প্রশিক্ষণ নিতে হবে। বৈঠকে নায়েক ও হাবিলদারদের সরাসরি এএসআই পরীক্ষার অংশ নেওয়ার অনুমতি দেওয়ার সিদ্ধান্ত হয়। আগে এ পদের পুলিশ সদস্যরা এএসআই পরীক্ষায় সরাসরি অংশ নিতে পারতেন না।\r\n \r\n","status":true,"publishDate":{"$date":{"$numberLong":"1241287200000"}},"createdAt":{"$date":{"$numberLong":"1751288706305"}},"__v":{"$numberInt":"0"}}
{"_id":{"$oid":"68628c04f109871733ab61ac"},"image":"image-1751288836879.webp","title":"দশ ট্রাক অস্ত্র আটক মামলা","description":"জবানবন্দিতে অনেক কিছুই এড়িয়ে গেলেন সাহাব\r\nজিজ্ঞাসাবাদে সাহাবউদ্দিন \r\nঅস্ত্র চালানটির পেছনে অর্থ জুগিয়েছিল দুবাইভিত্তিক এআরওয়াই গ্রুপ। চালানটি নির্বিঘ্নে হালুয়াঘাটে পৌঁছানোর দায়িত্ব ছিল এনএসআইর \r\nকামরুল হাসান\r\n দশ ট্রাক অস্ত্র পাচার মামলার আসামি জাতীয় নিরাপত্তা গোয়েন্দা সংস্থার (এনএসআই) সাবেক পরিচালক উইং কমান্ডার (অব.) সাহাবউদ্দিন আহমদ আদালতে দেওয়া স্বীকারোক্তিমূলক জবানবন্দিতে অনেক কিছুই এড়িয়ে গেছেন। গ্রেপ্তারের পর জিজ্ঞাসাবাদে অস্ত্র পাচার ঘটনার সঙ্গে তাঁর নিজের জড়িত থাকার কথা বললেও আদালতে স্বীকারোক্তিমূলক জবানবন্দিতে এসব বিষয় এড়িয়ে গেছেন। সাহাবউদ্দিনের এই স্বীকারোক্তি নিয়ে তদন্তকারী সংস্থা এখন চিন্তিত।\r\nএ মামলার তদন্তকারী সংস্থা সিআইডির একজন কর্মকর্তা  প্রথম আলো কে জানান, সাহাবউদ্দিন তাঁর জবানবন্দিতে অস্ত্র পাচারের ঘটনার সঙ্গে জড়িত এনএসআইয়ের কয়েকজন কর্মকর্তার নাম বললেও তাঁদের পদবি ঠিকমতো উল্লেখ করেননি। আবার অস্ত্রের অর্থ জোগানদাতা প্রতিষ্ঠানের নাম বললেও এটি কোথাকার প্রতিষ্ঠান, তার কোনো উল্লেখ নেই। একটি দেশের হাইকমিশন এ ঘটনায় জড়িত বলে স্বীকারোক্তিতে জানালেও জবানবন্দিতে তিনি দেশটির নাম বলেননি। সিআইডির কর্মকর্তারা জানান, সাহাবউদ্দিন এভাবে জবানবন্দি দিয়ে নিজেকে বাঁচানোর চেষ্টা করেছেন।\r\nআইন বিশেষজ্ঞ শাহ্‌দীন মালিক এ বিষয়ে  প্রথম আলো কে বলেন, ১৬৪ ধারায় দেওয়া স্বীকারোক্তিমূলক জবানবন্দিই হলো মূল সাক্ষ্য। ১৬১ ধারায় আসামি তদন্তকারী কর্মকর্তার কাছে কী বলল, সেটা বড় ব্যাপার নয়। স্বীকারোক্তির সঙ্গে আদালতে দেওয়া বক্তব্যের গরমিল থাকলে তার সুবিধা আসামিপক্ষই পেয়ে থাকে।\r\nসিআইডির সূত্র জানায়, সাহাবউদ্দিনকে ২ মে গভীর রাতে ঢাকার গ্রিন রোডে তাঁর শ্বশুরবাড়ি থেকে গ্রেপ্তার করা হয়। গ্রেপ্তারের পর প্রথমে তিন দিন ও পরে ছয় দিন তাঁকে রিমান্ডে নিয়ে জিজ্ঞাসাবাদ করা হয়। এর আগে গোয়েন্দা সংস্থার মাঠ কর্মকর্তা আকবর হোসেন খানকে গ্রেপ্তার করা হলে সাহাবউদ্দিন জড়িত বলে তিনি স্বীকারোক্তি দেন। পরে সাহাবউদ্দিনের স্বীকারোক্তির ভিত্তিতে এনএসআইয়ের সাবেক দুই মহাপরিচালক মেজর জেনারেল (অব.) রেজ্জাকুল হায়দার চৌধুরী ও ব্রিগেডিয়ার জেনারেল (অব.) এম আব্দুর রহিমকে গত শুক্রবার পুলিশ গ্রেপ্তার করে। গতকাল তাঁদের জিজ্ঞাসাবাদের জন্য রিমান্ডে নেওয়া হয়। এর আগে সাহাবউদ্দিনকে জিজ্ঞাসাবাদের জন্য বিভিন্ন সংস্থার সমন্বয়ে একটি যৌথ জিজ্ঞাসাবাদ সেল গঠন করা হয়। জিজ্ঞাসাবাদ থেকে পাওয়া তথ্য ফৌজদারি কার্যবিধির ১৬১ ধারায় লিপিবদ্ধ করেন তদন্তকারী কর্মকর্তা।\r\nসাহাবউদ্দিন জিজ্ঞাসাবাদে জানান, অস্ত্র চালানটির পেছনে অর্থ জুগিয়েছিল দুবাইভিত্তিক ব্যবসাপ্রতিষ্ঠান এআরওয়াই (আগা রহমান ইউসুফ) গ্রুপ। এ প্রতিষ্ঠানটি একটি দেশের গোয়েন্দা সংস্থার অর্থে চলে বলে শোনা যায়। ওই দেশের হাইকমিশনারের সার্বিক তত্ত্বাবধানে অস্ত্রের চালানটি এসেছিল। চালানটি চট্টগ্রাম থেকে যাতে নির্বিঘ্নে ময়মনসিংহের হালুয়াঘাটে যেতে পারে, তার দায়িত্ব ছিল এনএসআই কর্মকর্তাদের ওপর।\r\nজিজ্ঞাসাবাদের সঙ্গে সংশ্লিষ্ট সূত্র জানায়, সিআইডি ও বিভিন্ন গোয়েন্দা সংস্থার জিজ্ঞাসাবাদে সাহাবউদ্দিন জানান, এনএসআইয়ের পরিচালক হিসেবে নিরাপত্তার দায়িত্ব পালনের সময় বিভিন্ন দূতাবাসের কর্মকর্তাদের সঙ্গে তাঁর সম্পর্ক গড়ে ওঠে। এর মধ্যে একটি দেশের কাউন্সিলর ও প্রতিরক্ষা উপদেষ্টার সঙ্গে সুসম্পর্ক হয়। তার সূত্র ধরেই এনএসআইয়ের মহাপরিচালক আব্দুর রহিমের সঙ্গে ওই দেশের হাইকমিশনার ও প্রতিরক্ষা উপদেষ্টার পরিচয় হয়। এরপর ২০০২ সালে মহাপরিচালক দুবাই সফরে গিয়ে ওই দেশের গোয়েন্দা সংস্থার প্রধানের সঙ্গে বৈঠক করেন। ২০০৩ সালে তৎকালীন বিরোধীদলীয় নেত্রী শেখ হাসিনা যুক্তরাষ্ট্র সফরে গেলে মহাপরিচালক তাঁর কর্মসূচি পর্যবেক্ষণ করার জন্য একজন গোয়েন্দা কর্মকর্তাকে সেখানে পাঠান।\r\nসাহাবউদ্দিন জানান, ২০০৩ সালে এআরওয়াই গ্রুপের ব্যবস্থাপনা পরিচালক সালমান ইউসুফ রহমান এক সঙ্গী নিয়ে এনএসআই মহাপরিচালকের সঙ্গে বৈঠক করতে ঢাকায় আসেন। সাহাবউদ্দিন তাঁদের বিমানবন্দর থেকে নিয়ে আসেন। তাঁদের ব্যবহারের জন্য এনএসআইয়ের একটি গাড়ি দেওয়া হয়। তাঁদের সফরের যাবতীয় খরচও এনএসআইয়ের খরচের খাত থেকে দেওয়া হয়। মহাপরিচালক ব্যক্তিগত সেফ হাউসে বসে তাঁদের সঙ্গে বৈঠক করেন। তাঁর বাসায়ও একটি বৈঠক হয়। ওই বৈঠকে উলফার সামরিক প্রধান পরেশ বড়ুয়া, এআরওয়াই গ্রুপের দুই ব্যক্তি ও ওই দেশের হাইকমিশনার এবং প্রতিরক্ষা উপদেষ্টা উপস্থিত ছিলেন। তাঁরা সাত দিন ঢাকায় থেকে চলে যান।\r\nজিজ্ঞাসাবাদে সংশ্লিষ্ট কর্মকর্তাদের সাহাবউদ্দিন জানান, তাঁরা চলে যাওয়ার পর ব্রিগেডিয়ার ওয়াসিম, ব্রিগেডিয়ার ডিএস শওকত রেজা, মেজর লিয়াকত ও তাঁকে নিয়ে বৈঠক করেন মহাপরিচালক। বৈঠকে মহাপরিচালক জানান, একটি দেশের হাইকমিশন থেকে জোরালো কিছু অনুরোধ করা হচ্ছে, যা সরকারের উচ্চপর্যায়ের সিদ্ধান্ত ছাড়া সম্ভব নয়। এর মধ্যে একটি ছিল উলফা নেতা অনুপ চেটিয়াকে ঢাকা কেন্দ্রীয় কারাগার থেকে ময়মনসিংহে পাঠানো, যাতে নিজের প্রক্রিয়ায় তিনি বের হয়ে যেতে পারেন। আরেকটি হলো, এআরওয়াই গ্রুপ একটি টিভি চ্যানেল করতে চায়। শেষ কারণটি হলো, ওই হাইকমিশনের বিভিন্ন কাজে পৃষ্ঠপোষকতা দেখাতে হবে। মহাপরিচালক কর্মকর্তাদের জানান, টিভি চ্যানেল হলে চেয়ারম্যান পদে তাঁর স্ত্রী থাকবেন। এমডি পদে কর্নেল (অব.) সালামের বিয়াইকে নেওয়া হবে বলে তিনি জানান। তবে ওই ব্যক্তির নাম তিনি জানেন না। টিভি চ্যানেলের জন্য তিনি কাগজপত্র তৈরির করতে পিএস করিম হাসান খানকে বলেন। টিভির কাজের জন্য তিনি এনএসআইয়ের খরচে একটি গাড়িও ভাড়া করতে বলেন।\r\nজিজ্ঞাসাবাদে সাহাবউদ্দিন আরও জানান, ২০০৩ সালে এআরওয়াই গ্রুপের আমন্ত্রণে মহাপরিচালক আব্দুর রহিম সস্ত্রীক দুবাই সফরে যান। সেখানে তিনি একটি দেশের গোয়েন্দা সংস্থার প্রধানের সঙ্গে বৈঠক করেন। দুবাইয়ের ওই বৈঠকে তারেক রহমান ছিলেন বলে তিনি ধারণা করেন। তিনি জানান, ২০০৩ সালে এআরওয়াই গ্রুপের পক্ষ থেকে মহাপরিচালককে ৪০ হাজার পাউন্ড উপহার হিসেবে দেওয়া হয়। তিনি নিজে এ অর্থ মহাপরিচালকের বাসায় পৌঁছে দেন। পরে শেরাটন হোটেলের মানি এক্সচেঞ্জ থেকে এ অর্থ ডলারে রূপান্তর করা হয়। মানি এক্সচেঞ্জ এ অর্থের ব্যাপারে এনএসআই কার্যালয়ে ফোন করে জানতে চায়। মহাপরিচালক তাঁর নিজের সেফ হাউসে ওই দেশের হাইকমিশনারকে নিয়ে একাধিক বৈঠক করেন। এসব বৈঠকে পরেশ বড়ুয়া উপস্থিত ছিলেন বলে তিনি জানান।\r\nউইং কমান্ডার সাহাবউদ্দিন জানান, ২০০৪ সালের ফেব্রুয়ারি মাসে এআরওয়াই গ্রুপের ব্যবস্থাপক দুই সঙ্গী নিয়ে ঢাকায় আসেন। এ সময় এনএসআই কর্মকর্তা মেজর লিয়াকত তাঁদের বিমানবন্দর থেকে নিয়ে আসেন। মহাপরিচালক তাঁদের নিয়ে সোনারগাঁও হোটেলে বৈঠক করেন। এ বৈঠকেও তারেক রহমান ছিলেন। ওই সময় এআরওয়াই গ্রুপের পক্ষ থেকে মোবাইল ফোন মনিটর করার একটি সরঞ্জাম মহাপরিচালককে উপহার দেওয়া হয়।\r\nসাহাবউদ্দিন আরও জানান, ২০০৪ সালের মার্চে মহাপরিচালক তাঁকেসহ ব্রিগেডিয়ার জেনারেল এনাম, মেজর লিয়াকতকে তাঁর রুমে ডাকেন। এ সময় মহাপরিচালকের বন্ধু স্কোয়াড্রন লিডার (অব.) দিদার সেখানে ছিলেন। মহাপরিচালক দিদারকে বাইরে পাঠিয়ে অন্য কর্মকর্তাদের বলেন, এআরওয়াই গ্রুপের অর্থায়নে ওই দেশের সহায়তায় কিছু অস্ত্র ও যন্ত্রপাতি আসবে। এসব জানার পরও কোনো কিছু করা হবে না—এ কথা বলে তিনি প্রধানমন্ত্রীর কার্যালয়ে চলে যান। ২৮ মার্চ মহাপরিচালক আবারও পরেশ বড়ুয়া ও ওই দেশের হাইকমিশনারের সঙ্গে বৈঠক করেন। তিনি এসব কাজের জন্য বিশ্বস্ত লোক খঁুজতে বলেন। পরে মহাপরিচালক তাঁকে জানান, মাঠ কর্মকর্তা আকবরকে অস্ত্রের ব্যাপারে সব বলে দেওয়া হয়েছে, দিদার তাঁর মতো করে কাজ করবেন। আকবরের কাজ ছিল আইনশৃঙ্খলা রক্ষাকারী বাহিনীর কবল থেকে উলফার লোকজনকে রক্ষা করা। মহাপরিচালকের নির্দেশে ছুটির দরখাস্ত দিয়ে আকবরকে চট্টগ্রামে পাঠানো হয়।\r\nগ্রেপ্তারের পর জিজ্ঞাসাবাদে সাহাবউদ্দিন আরও বলেন, তাঁরা জানতেন এসব অস্ত্রের পেছনে অর্থের জোগান দেবে এআরওয়াই গ্রুপ। অস্ত্রের চালান চট্টগ্রামের আনোয়ারা ঘাট থেকে ময়মনসিংহের হালুয়াঘাটে যাবে। রাস্তায় এ নিয়ে যাতে পুলিশি ঝামেলা না হয়, সে ব্যাপারে মেজর আনজামকে সবকিছু বুঝিয়ে দেন মহাপরিচালক।\r\nসাহাবউদ্দিন বলেন, অস্ত্রের ঝামেলা থেকে নিজেকে এড়াতে তিনি অসুস্থতার কথা বলে সিএমএইচে ভর্তি হন। এ ঘটনা মহাপরিচালককে জানালে তিনি তাঁর ফোন দুটি মেজর লিয়াকতকে দিতে বলেন। ৩০ মার্চ রাত ১১টার দিকে পরেশ বড়ুয়া তাঁকে দেখতে সিএমএইচে যান। বড়ুয়া তাঁকে জানান, অস্ত্র পাচারের সময় ৩০ মার্চের বদলে ১ এপ্রিল করা হয়েছে। পরেশ বড়ুয়াকে বিদায় দেওয়ার সময় সাহাবউদ্দিন বাইরে এসে রেজ্জাকুল হায়দারকে দেখতে পান। তিনি জানান, হাসপাতাল থেকে মহাপরিচালককে ফোন করলে তিনি উত্তেজিত হয়ে যান। পরে তিনি মেজর লিয়াকত ও মেজর আনজামের সঙ্গে আকার-ইঙ্গিতে কথা বলেন।\r\nসাহাবউদ্দিন জিজ্ঞাসাবাদে তদন্তকারী কর্মকর্তাদের জানান, ১ এপ্রিল তিনি হাসপাতাল থেকে বাসায় চলে যাওয়ার পর অস্ত্র আটকের ঘটনাটি মেজর লিয়াকত গভীর রাতে ফোন করে জানান। এ নিয়ে তিনি মহাপরিচালককে ফোনে জানাতে চাইলে মহাপরিচালক তাঁকে অফিসে এসে কথা বলতে বলেন। তিনি জানান, ওই সময় শিল্প মন্ত্রণালয়ের ভারপ্রাপ্ত সচিব নুরুল আমিনের এনএসআই কার্যালয়ে যাতায়াত ছিল। এ থেকে তিনি ধারণা করেন, অস্ত্র খালাসের বিষয়টি নিশ্চিত হওয়ার জন্য সময় পরিবর্তন করে সিইউএফএল জেটিতে নেওয়া হয়।\r\nসাহাবউদ্দিন জানান, পরের দিন তিনি অফিসে গিয়ে দেখেন যে মহাপরিচালকের কক্ষে ব্রিগেডিয়ার জেনারেল এনাম, মেজর লিয়াকত ও মেজর এনাম বসে আছেন। এ ঘটনা তদন্তের জন্য এনামের নেতৃত্বে একটি কমিটি গঠন করা হয়। এ ছাড়া ডিজিএফআইয়ের সঙ্গে একটি যৌথ কমিটি করা হয়। ওই কমিটিতেও এনামকে রাখা হয়। কমিটির সদস্যরা ছিলেন ব্রিগেডিয়ার জেনারেল রেজ্জাকুল হায়দার ও ব্রিগেডিয়ার জেনারেল এনামুর রহমান।\r\nজিজ্ঞাসাবাদে সাহাবউদ্দিন বলেন, অস্ত্র পাচারের ঘটনা ধরা পড়ার পর মহাপরিচালক আচরণ পাল্টাতে থাকেন। তিনি তাঁকে এড়িয়ে চলতে শুরু করেন। অস্ত্র আটকের পর মহাপরিচালক একটি দেশের হাইকমিশনারের সঙ্গে একাধিকবার সেফ হাউসে সভা করেন। এরপর ওই হাইকমিশনারই তাঁকে জানান, অস্ত্র চালান ফাঁসের ঘটনায় মহাপরিচালক তাঁকে ও আকবরকে দায়ী করেন। এ ব্যাপারে তিনি জানতে চাইলে মহাপরিচালক বলেন, প্রধানমন্ত্রীর কার্যালয় তাঁকে অবিশ্বাস করেছে। এরপর ২০০৪ সালের জুনে তিনি বিমান বাহিনীতে ফেরত যান। সাহাবউদ্দিন ধারণা করেন, আকবরই এ ঘটনা পুলিশকে জানান।\r\n \r\n\r\n","status":true,"publishDate":{"$date":{"$numberLong":"1242583200000"}},"createdAt":{"$date":{"$numberLong":"1751288836893"}},"__v":{"$numberInt":"0"}}
{"_id":{"$oid":"68628cebf109871733ab61b8"},"image":"image-1751289067068.webp","title":"বিডিআরে হত্যাকাণ্ড বিডিআর বিদ্রোহের পেছনে ‘ডাল-ভাত’সহ সাত কারণ ","description":"বিডিআর বিদ্রোহের পেছনে ‘ডাল-ভাত’সহ সাত কারণ \r\nসেনাবাহিনীর তদন্ত আদালতের ২০০ পাতার প্রতিবেদনে বিডিআর কর্তৃপক্ষ ও গোয়েন্দা সংস্থার ব্যর্থতাকেও দায়ী করা হয়েছে \r\nকামরুল হাসান\r\n অপারেশন ডাল-ভাতই বিডিআর বিদ্রোহের অন্যতম প্রধান কারণ। এর সঙ্গে রয়েছে বিডিআর সদস্যদের তুলনায় সেনা কর্মকর্তাদের সুযোগ-সুবিধা নিয়ে বিরূপ ধারণা, বিডিআরের দোকান পরিচালনা নিয়ে অসন্তোষ, জাতীয় সংসদ নির্বাচনের দায়িত্ব পালনের পর বিডিআর জওয়ানদের বিল না পাওয়া, সদর দপ্তরের ভেতরে ঠিকাদারি কাজের নিয়ন্ত্রণ, বিডিআর স্কুলে ভর্তি, স্কুল পরিচালনা করা এবং সৈনিকদের অবৈধ আয়ের পথ বন্ধ করা।\r\nগত ২৫ ও ২৬ ফেব্রুয়ারি বিডিআর বিদ্রোহ ও হত্যাকাণ্ডের ঘটনায় গঠিত সেনাবাহিনীর তদন্ত আদালতের প্রতিবেদনে এসব বিষয়কেই বিদ্রোহের অন্যতম কারণ হিসেবে উল্লেখ করা হয়েছে। বিডিআর বিদ্রোহের পর সেনাবাহিনীর পক্ষ থেকে লে. জেনারেল মো. জাহাঙ্গীর আলম চৌধুরীর নেতৃত্বে সেনাবাহিনী তদন্ত আদালত গঠন করে। ২০ সদস্যের এ কমিটির তদন্ত প্রতিবেদন ১১ মে সেনাবাহিনীর প্রধান জেনারেল মইন উ আহমেদের কাছে হস্তান্তর করা হয়। প্রায় ৩০০ পাতার প্রতিবেদনে এ ঘটনার জন্য বিডিআর কতৃ‌র্পক্ষ ও গোয়েন্দা সংস্থার ব্যর্থতাকে দায়ী করা হয়েছে। তদন্ত আদালত এ ঘটনায় জড়িতদের সেনা আইনের আওতায় এনে বিচার করার সুপারিশ করেছেন বলে জানা গেছে।\r\nওই ঘটনায় ৫৭ জন সেনা কর্মকর্তাসহ ৭৪ জন নিহত হন এবং লালবাগ থানায় একটি মামলা হয়। পরে মামলাটি নিউমার্কেট থানায় স্থানান্তর করা হয়। সিআইডির সহকারী পুলিশ সুপার আবদুল কাহার আকন্দ মামলাটি তদন্ত করছেন। সিআইডির পাশাপাশি অবসরপ্রাপ্ত সরকারি কর্মকর্তা আনিস উজ জামানের নেতৃত্বে স্বরাষ্ট্র মন্ত্রণালয় একটি তদন্ত কমিটি গঠন করে। এ কমিটির প্রতিবেদন চূড়ান্ত পর্যায়ে রয়েছে বলে জানা গেছে। তদন্তে সহায়তার জন্য এর আগে ব্রিটিশ গোয়েন্দা সংস্থা স্কটল্যান্ড ইয়ার্ড ও এফবিআইয়ের সদস্যরা ঢাকা সফর করেন। তদন্ত কমিটিগুলোর সমন্বয়ের দায়িত্বে আছেন বাণিজ্যমন্ত্রী ফারুক খান।\r\nসংশ্লিষ্ট সূত্র জানায়, সেনাবাহিনীর তদন্ত আদালতের প্রতিবেদনে বিডিআর বিদ্রোহের ঘটনার সঙ্গে হাজারীবাগ আওয়ামী লীগের নেতা তোরাব আলী, তাঁর ছেলে সন্ত্রাসী লেদার লিটন ও বিডিআরের সাবেক সদস্য কাঞ্চনের ছেলে জাকির জড়িত ছিল বলে উল্লেখ করা হয়েছে। বিষয়টি রাজনৈতিক নেতারা জানতেন তবে তাঁরা বিডিআর কতৃ‌র্পক্ষকে তা জানিয়েছিলেন কি না, তা আদালত জানতে পারেননি। তদন্ত প্রতিবেদনে রাজনৈতিক নেতারা এ ঘটনাটি সেনাবাহিনীর ওপর তাঁদের প্রতিশোধের হাতিয়ার হিসেবে ব্যবহার করে থাকতে পারেন বলেও ধারণা করা হয়েছে।\r\n বিদ্রোহের কারণ:  তদন্তের সঙ্গে সংশ্লিষ্ট সূত্র জানায়, তদন্ত আদালতের প্রতিবেদনে ডাল-ভাত কর্মসূচি প্রসঙ্গে বলা হয়েছে, এ কর্মসূচিতে বিডিআর সদস্যরা মাছ ও মুদি দোকানির মতো কাজ করেছেন, যা জওয়ান হিসেবে তাঁদের আত্মসম্মানে আঘাত লেগেছে। অনেক বিডিআর সদস্যকে এ কর্মসূচির কারণে শাস্তি পেতে হয়েছে। আবার বিল দেওয়ার নামে অনেক বিডিআর সদস্যকে একাধিক খালি ফরমে সই দিতে হয়েছে। এতে জওয়ানদের মনে সন্দেহ দেখা দিয়েছে। এ কর্মসূচির কারণে জওয়ানেরা ছুটি পর্যন্ত কাটাতে পারেননি। উল্টো তাঁদের অতিরিক্ত কাজ করতে হয়েছে। এ কারণে জওয়ানেরা ক্ষিপ্ত হয়ে ওঠেন এবং তাঁদের মনে সন্দেহ দেখা দেয়।\r\nপ্রতিবেদনে আরও বলা হয়, সেনাবাহিনীর তুলনায় বিডিআর জওয়ানেরা কম সুযোগ-সুবিধা পেয়ে থাকেন বলে তাঁদের মধ্যে অসন্তোষ ছিল। বিডিআরের দোকান পরিচালনার ক্ষেত্রে যথেষ্ট স্বচ্ছতা না থাকায় এ নিয়ে জওয়ানেরা নিজেদের কল্পনাপ্রসূত ধারণার অবতারণা করেন, যা তাঁদের বিদ্রোহে প্ররোচিত করে। আবার জাতীয় সংসদ নির্বাচনে জওয়ানদের মধ্যে ভাতা দেওয়ার নিয়ম থাকলেও তা দেওয়া হয়নি। এতে জওয়ানেরা মনে করেন, এসব অর্থ আত্মসাৎ করা হয়েছে। বিদ্রোহ পরিচালনাকারীরা সাধারণ জওয়ানদের মধ্যে এরূপ ভ্রান্ত ধারণা তৈরি করেন যে বিডিআর সদর দপ্তরের ভেতরে ঠিকাদারি, স্কুলে ভর্তি এবং ইংলিশ মিডিয়াম স্কুল পরিচালনা নিয়ে অনিয়মের সঙ্গে জড়িত মহাপরিচালক মেজর জেনারেল শাকিল আহমেদ, তাঁর স্ত্রী নাজনীন শাকিল ও ঢাকার সেক্টর কমান্ডার মুজিবুল হক। এ বিষয়গুলো জওয়ানদের বিদ্রোহের ব্যাপারে প্ররোচিত করে।\r\n কতৃ‌র্পক্ষের উদাসীনতা:  তদন্ত আদালতের প্রতিবেদনে এ ঘটনার জন্য বিডিআর কতৃ‌র্পক্ষের উদাসীনতাকেও দায়ী করা হয়েছে। এতে বলা হয়, অসন্তোষের বিষয়টি বিডিআর কতৃ‌র্পক্ষ আগে থেকে জানলেও প্রধানমন্ত্রীর সফর বাতিল হবে—এ আশঙ্কায় তা গোপন রাখা হয়। উল্টো কোয়ার্টার গার্ড ও অস্ত্রাগারে পাহারা বাড়ানো হয়। এতে জওয়ানদের মনে সন্দেহের জন্ম হয়। কয়েকজন কর্মকর্তার পরিবার ও তাঁদের বন্ধুবান্ধবের প্রশাসনে অযাচিত হস্তক্ষেপের কারণেও জওয়ানেরা ক্ষুব্ধ হন। \r\n সংশ্লিষ্টতা:  তদন্ত আদালতের প্রতিবেদনে বিদ্রোহের সঙ্গে জঙ্গি সংশ্লিষ্টতার কোনো প্রমাণ মেলেনি। রাজনৈতিক নেতাদের ব্যাপারে বলা হয়, বিডিআর সদস্যরা আইন ভঙ্গ করে দলীয় নেতাদের সঙ্গে দেখা করে সমর্থন আদায়ের চেষ্টা করেন। তত্ত্বাবধায়ক সরকারের আমলে প্রশাসনকে সহায়তার কারণে অনেক বেসামরিক ও রাজনৈতিক নেতা সেনাবাহিনীর ওপর ক্ষুব্ধ ছিলেন। এসব ব্যক্তি বিডিআরের ঘটনাকে প্রতিশোধের হাতিয়ার হিসেবে ব্যবহার করতে পারেন বলে প্রতিবেদনে ধারণা করা হয়েছে। এতে বলা হয়, সুবেদার তোরাব আলী (আওয়ামী লীগ নেতা), তাঁর ছেলে লেদার লিটন ও জওয়ান কাঞ্চনের ছেলে জাকির জওয়ানদের সঙ্গে বৈঠক করে বিদ্রোহে ইন্ধন দিয়েছে। প্রতিবেদনে বলা হয়, তোরাব আলীর ফোন পরীক্ষা করে দেখা যায়, বিদ্রোহের সময় তিনি অনেকবার বিদেশে কথা বলেছেন। বিডিআরের অস্ত্র পাওয়ার জন্য লেদার লিটন বিদ্রোহে জড়িত হয়েছে বলে ধারণা করা হয়েছে।\r\n ব্যর্থতা:  প্রতিবেদনে বলা হয়, বিডিআর সদস্যরা তাঁদের দাবি নিয়ে রাজনৈতিক নেতাদের সঙ্গে সাক্ষাৎ করলেও গোয়েন্দারা তা জানতে পারেনি। আবার বিডিআর সপ্তাহ উপলক্ষে প্রধানমন্ত্রীর আগমনের আগে গোয়েন্দা সংস্থা প্রতিবেদন দিলেও তাতে এ বিষয়ে কোনো কিছু উল্লেখ করা হয়নি। অথচ এক দিন আগেই বিদ্রোহের পরিকল্পনা চূড়ান্ত করা হয়েছিল। এটি গোয়েন্দাদের ব্যর্থতা বলে প্রতিবেদনে উল্লেখ করা হয়। প্রতিবেদনে স্বরাষ্ট্রমন্ত্রী সাহারা খাতুন, প্রতিমন্ত্রী জাহাঙ্গীর কবিরসহ অন্যদের ব্যাপারে বলা হয়েছে, সামরিক বিষয় সম্পর্কে ধারণা না থাকায় তাঁরা বিদ্রোহ দমনে সময়োপযোগী ও কার্যকর ব্যবস্থা নিতে পারেননি।\r\n র‌্যাবের কার্যক্রম:  তদন্ত আদালতের প্রতিবেদনে র‌্যাবের বিরূপ সমালোচনা করে বলা হয়, বিদ্রোহ শুরুর পর র‌্যাবের ৩৫০ জন সদস্য সকাল ১০টা ১০ মিনিটের ভেতরে পিলখানার তিনটি গেটে অবস্থান করলেও র‌্যাব সদর দপ্তর থেকে অভিযানের অনুমতি দেওয়া হয়নি। ওই সময় র‌্যাব-২-এর কর্মকর্তারা ৫ নম্বর গেটে অবস্থান করছিলেন। সেখানে বিডিআর জওয়ানেরা সংগঠিত ছিলেন না। ওই সময় অভিযান চালালে কর্মকর্তাদের জীবন বাঁচানো যেত বলে ধারণা করা হয়েছে।\r\n সেনাবাহিনী মোতায়েন প্রসঙ্গ:  তদন্ত আদালতের প্রতিবেদনে বলা হয়, সময়ের অভাবে অভিযানের আগাম জরিপ (রেকি) করতে না পারা এবং প্রয়োজনীয় সামরিক সরঞ্জাম মজুদ না থাকায় সময়মতো সেনাবাহিনী মোতায়েন করা সম্ভব হয়নি। আবার রাজনৈতিক নেতাদের আলোচনার জন্য ৪৬ ব্রিগেড প্রয়োজনীয় ভূমিকা রাখতে পারেনি। পিলখানার চারদিকে সেনা মোতায়েনের পর সেনাবাহিনীকে সরিয়ে যেতে বলা হলে বিডিআর সদস্যরা আরও সংগঠিত হন। এতে বলা হয়, পিলখানা আক্রমণের জন্য সব বাহিনী একটি পরিকল্পনা নেয়। এতে ২৬ ফেব্রুয়ারি বিকেল চারটা সময় নির্ধারণ করা হয়। ওই দিন পাঁচটা ৫০ মিনিটে এ পরিকল্পনা বাতিল করা হয়। প্যারা কমান্ডো ব্যাটালিয়ন সিলেটে হওয়ায় বিদ্রোহ দমনে তাদের নিয়োগ করা সম্ভব হয়নি। এ সময় বিদ্রোহ দমনের কোনো সমন্বিত দল ছিল না। সেনা কর্মকর্তাদের নৃশংসভাবে হত্যা ও তাঁদের পরিবারকে লাঞ্ছনার খবর টিভিতে প্রচার করায় সেনা কর্মকর্তাদের মনোবল ভেঙে যায়।\r\n খুন, লুটপাট, জিম্মি:  প্রতিবেদনে বলা হয়, ৩০-৩৫ জনের একটি দল প্রথমে দরবার হল, ডিজি ভবনসহ বিভিন্ন স্থানে হত্যাকাণ্ডের সূচনা করে। এরপর বিভিন্ন স্থানে হত্যাকাণ্ড ছড়িয়ে পড়ে। কর্মকর্তাদের কাকে কোথায় কে খুন করেছে, তার বিস্তারিত কমিটি পায়নি বলে উল্লেখ করা হয়েছে। এর মূল পরিকল্পনাকারীর নামও জানা যায়নি। তবে কর্মকর্তাদের জিম্মি করার বিষয়টি সবাই জানলেও তাঁদের খুন করার বিষয়টি কম সদস্য জানতেন বলে ধারণা করা হয়েছে। জওয়ানেরা পিলখানার ভেতরে ব্যাপক লুটপাট, ভাঙচুর, অগ্নিসংযোগ করেন। তাঁরা কর্মকর্তাদের পরিবারের সদস্যদের জিম্মি করে রাখেন ও নির্যাতন করেন। তাঁরা কর্মকর্তাদের যাকে যেখানে পান, খুন করেন এবং ফোন ও অন্য জিনিসপত্র লুট করেন।\r\nপ্রতিবেদনে বলা হয়, বিদ্রোহে ৫৭ জন সেনা কর্মকর্তা, দুজন সেনা কর্মকর্তার স্ত্রী, একজন অবসরপ্রাপ্ত কর্মকর্তা, একজন সেনা, নয়জন বিডিআর সদস্যসহ ৭৪ জন নিহত হন। এ ছাড়া একজন সেনাসদস্য, একজন চিকিৎসকের স্ত্রী, একজন পুলিশসহ ১৮ জন আহত হন। দুজন কর্মকর্তা ও একজন ডিএডির মৃতদেহ এখনো পাওয়া যায়নি। তবে তাঁরা খুন হয়েছেন বলে প্রতিবেদনে উল্লেখ করা হয়।\r\n বিডিআর ব্যাটালিয়নের ভূমিকা:  প্রতিবেদনে বলা হয়, পিলখানায় অবস্থিত চারটি ব্যাটালিয়নের সবাই বিদ্রোহে জড়িত ছিল। ৪৪ রাইফেলস ব্যাটালিয়ন তাদের কর্মকর্তাদের রক্ষা করলেও ৩৬ রাইফেলস ব্যাটালিয়ন তাদের কর্মকর্তাদের খুন করেছে। বিডিআরের গোয়েন্দা শাখার সদস্যরা সরাসরি বিদ্রোহে অংশ নেন। \r\n পলায়ন:  প্রতিবেদনে বলা হয়, ২৫ ফেব্রুয়ারি বিকেলে একটি মিছিল পিলখানা এলাকায় ঢুকলেও কিছু বিডিআর জওয়ান মিছিলের সঙ্গে বের হয়ে যান। ২৫ ও ২৬ ফেব্রুয়ারি রাতে পরিকল্পিতভাবে বিদ্যুৎসংযোগ বিচ্ছিন্ন করে দেওয়া হয়। এ ছাড়া তিন কিলোমিটার এলাকা জনশূন্য করে রাখার জন্য স্থানীয় সাংসদের নির্দেশ ও চার দিনের নিরাপত্তা বেষ্টনী তুলে দেওয়ার কারণে বিডিআর জওয়ানদের পালানোর পথ সহজ হয়ে যায়। ২৬ ফেব্রুয়ারি দুপুর দুইটার পর থেকে জওয়ানেরা পালাতে শুরু করেন বলে প্রতিবেদনে উল্লেখ করা হয়।\r\n শাস্তি:  প্রতিবেদনে বলা হয়, এ আদালতের সীমাবদ্ধতার কারণে বিদ্রোহে জড়িত থাকা নিয়ে বেসামরিক ব্যক্তি বা প্রতিষ্ঠান সম্পর্কে কোনো তথ্য জোগাড় করা সম্ভব হয়নি। এসব তথ্য সংগ্রহের জন্য উচ্চপর্যায়ের আদালত গঠনের সুপারিশ করা হয়। এ ছাড়া সরকারের সব বাহিনীতে বিদ্রোহের শাস্তি মৃত্যুদণ্ডের বিধান করার সুপারিশ করেছেন তদন্ত আদালত।\r\n পুনর্গঠন:  বিডিআর গঠন নিয়ে আদালত মতামত দিয়েছেন। এতে বলা হয়, রাইফেলস আইন ১৯৭৬ সংশোধন করে আর্মি আইনের আদলে বিডিআর বাহিনী গঠন করতে হবে। বিডিআরের বিভাগীয় পদ বাতিল করে নতুন করে পৃথক অফিসার শ্রেণী গঠন করার সুপারিশ করা হয়। তদন্ত আদালত বিডিআরের দোকান বরাদ্দ, দরবার হল বরাদ্দ, অপারেশন ডাল-ভাত, পুকুর ইজারাসহ বিভিন্ন ঘটনা পৃথকভাবে তদন্ত করার সুপারিশ করেছে। বাহিনীর নির্ধারিত কাজের বাইরে অন্য কোনো কাজে না জড়ানোর সুপারিশ করা হয়েছে। \r\n","status":true,"publishDate":{"$date":{"$numberLong":"1242237600000"}},"createdAt":{"$date":{"$numberLong":"1751289067092"}},"__v":{"$numberInt":"0"}}
{"_id":{"$oid":"68628d20f109871733ab61bc"},"image":"image-1751289120173.webp","title":"বিডিআরে হত্যাকাণ্ড নতুন নাম হতে পারে বর্ডার গার্ডস অব বাংলাদেশ","description":"মূলমন্ত্র ‘সীমান্তে নির্ভীক প্রহরা’\r\nদাপ্তরিক কাজ ও সীমান্তে থাকা সদস্যদের জন্য আলাদা পোশাক  \r\nকামরুল হাসান \r\nবাংলাদেশ রাইফেলসের (বিডিআর) নতুন নাম হতে পারে ‘বর্ডার গার্ডস অব বাংলাদেশ’। নামের নিচে মূলমন্ত্র (মোটো) থাকবে ‘সীমান্তে নির্ভীক প্রহরা বা প্রহরী’। এ বাহিনীর সদস্যরা দুই ধরনের পোশাক পরবেন। সীমান্তে পাহারারত সদস্যরা পরবেন কালো, ধূসর ও খয়েরি—এই তিনটির যেকোনো একটি রঙের সামরিক পোশাক (কমব্যাট)। আর দাপ্তরিক কাজে নিয়োজিত সদস্যদের পোশাক হবে কালচে খয়েরি অথবা ধূসর রঙের।\r\nগতকাল মঙ্গলবার বিডিআর সদর দপ্তরে উচ্চপর্যায়ের বৈঠকে এসব প্রস্তাব নিয়ে আলোচনা হয়। বিডিআর বিদ্রোহের পর উদ্ভূত পরিস্থিতি নিরসনে প্রধানমন্ত্রীর কার্যালয়, প্রতিরক্ষা মন্ত্রণালয় ও স্বরাষ্ট্র মন্ত্রণালয়ের কার্যক্রম সমন্বয় করার জন্য উচ্চপর্যায়ের এ কমিটি গঠন করা হয়। সেনাবাহিনী ও বিডিআরের পদস্থ কর্মকর্তাদের পাশাপাশি সিআইডি, এসবি, র‌্যাবের প্রধান ও পুলিশ সদর দপ্তরের একজন অতিরিক্ত মহাপরিদর্শক এ কমিটির সদস্য। বৈঠকে তাঁরা ছাড়াও সরকারের গঠিত তদন্ত কমিটির প্রধান আনিস উজ জামানও উপস্থিত ছিলেন। গতকাল কমিটির পঞ্চম সভায় বিডিআরের বর্তমান কার্যক্রম, বিডিআর পুনর্গঠনের প্রস্তাব উপস্থাপনা, বাহিনীর নাম, পোশাক, লোগো ও মোটো নিয়ে আলোচনা হয়।\r\nবৈঠকের পর বিডিআর সদর দপ্তরে আয়োজিত সংবাদ সম্মেলনে তদন্ত কমিটিগুলোর সমন্বয়কারী বাণিজ্যমন্ত্রী ফারুক খান বলেন, বিডিআর পুনর্গঠনের এসব প্রস্তাব সরকারের কাছে দেওয়া হবে। এরপর সরকার চূড়ান্ত সিদ্ধান্ত নেবে। তবে এসব প্রস্তাব নিয়ে আরও আলোচনা হবে বলে তিনি জানান। মন্ত্রী জানান, সমন্বয় কমিটি এ পর্যন্ত পাঁচটি সভা করেছে। এসব সভায় ৫২টি সিদ্ধান্ত নেওয়া হয়। এর মধ্যে ৪৬টি সিদ্ধান্ত ইতিমধ্যে কার্যকর করা হয়েছে। বাকি ছয়টি বাস্তবায়নের ব্যাপারে কাজ চলছে।\r\nসংশ্লিষ্ট সূত্র জানায়, বৈঠকের শুরুতে বিডিআরের পুনর্গঠন নিয়ে সাচিবিক সহায়তা দল একটি প্রস্তাব উপস্থাপনা করে। এতে বিডিআরের বর্তমান সাংগঠনিক কাঠামোয় কিছু পরিবর্তন আনার প্রস্তাব করা হয়। এর আগে এ দলটি স্বরাষ্ট্র মন্ত্রণালয়ের অধীনে সব বাহিনী যেমন বিডিআর, পুলিশ, র‌্যাব ও আনসারের পোশাক, পদবির নাম ও মর্যাদা, র‌্যাংক-ব্যাজ, বেতন, রেশনসহ অন্যান্য সুবিধার ব্যাপারে দীর্ঘমেয়াদি নীতি প্রণয়নের ব্যাপারে একটি খসড়া প্রস্ত্তত করে। সেই খসড়ার আলোকে বিডিআরের নতুন কাঠামো সাজানো হয়েছে বলে জানা গেছে। প্রস্তাব উপস্থাপনার পর বিডিআরের নাম, পোশাক, লোগো ও মোটো নিয়ে দীর্ঘ আলোচনা হয়।\r\nবৈঠকের একটি সূত্র জানায়, বিডিআরের পুনর্গঠনের ব্যাপারে মতামত সংগ্রহের জন্য বিডিআরের কর্মকর্তা, সশস্ত্র বাহিনীর কর্মকর্তা, সশস্ত্র বাহিনীর অবসরপ্রাপ্ত কর্মকর্তা, পুলিশ কর্মকর্তা, আনসার ও ভিডিপি কর্মকর্তা, সচিব, বিভাগীয় কমিশনার ও জেলা প্রশাসনের কাছে একটি প্রশ্নমালা পাঠানো হয়।\r\nবাণিজ্যমন্ত্রী জানান, বিভিন্ন পেশার প্রায় ছয় হাজার ব্যক্তির কাছে ১৮টি প্রশ্ন পাঠানো হয়। এগুলো এখন যাচাই-বাছাই করা হচ্ছে। এর মধ্যে ইংরেজি-বাংলা মিলে নামের প্রস্তাব এসেছে ১০টি। অফিসে যাঁরা কাজ করবেন, তাঁদের এক ধরনের পোশাক আর সীমান্ত এলাকায় দায়িত্ব পালনকারীদের জন্য অন্য ধরনের পোশাকের প্রস্তাব এসেছে। লোগোর প্রস্তাব এসেছে সাত-আট ধরনের।\r\nবৈঠক সূত্র জানায়, বিডিআরের জন্য ১০টি বাংলা ও ১০টি ইংরেজি নাম পাওয়া গেছে। এ ২০টি নাম থেকে পাঁচটি করে ১০টি নাম বাছাই করে গতকাল বৈঠকে উপস্থাপন করা হয়। নামগুলোর মধ্যে বাংলা পাঁচটি হলো বাংলাদেশ সীমান্তরক্ষী বাহিনী, বাংলাদেশ সীমান্ত প্রহরী, বাংলাদেশ সীমান্ত বাহিনী, বাংলাদেশ সীমান্ত নিরাপত্তা বাহিনী ও বাংলাদেশ সীমান্ত সেনা। ইংরেজি নামগুলো হলো, বর্ডার গার্ডস অব বাংলাদেশ (বিজিবি), বাংলাদেশ বর্ডার ফোর্স (বিবিএফ), বর্ডার প্রটেকশন ফোর্স (বিপিএফ), বাংলাদেশ ন্যাশনাল গার্ড (বিএনজি) ও বাংলাদেশ ফ্রন্টিয়ার ফোর্স (বিএনজি)। এসব নামের মধ্যে বাংলায় সীমান্তরক্ষী বাহিনী ও ইংরেজি বর্ডার গার্ডস অব বাংলাদেশের পক্ষে সর্বাধিক মত এসেছে। বাংলা নামের সঙ্গে ‘রক্ষী’ শব্দ যুক্ত থাকায় কমিটির সদস্যরা ইংরেজি নামের পক্ষে মত দিয়েছেন। এ ক্ষেত্রে বলা হয়েছে, বর্ডার গার্ডস অব বাংলাদেশ সংক্ষেপে বিজিবি নাম হলে এর ব্যাটালিয়নগুলোকে ১ বর্ডার গার্ডস বা ২ বর্ডার গার্ডস নামে অভিহিত করা হবে।\r\nবাহিনীর মোটো বা মূলমন্ত্রের ক্ষেত্রে বলা হয়েছে, মোট ১০টি মোটো থেকে পাঁচটি বাছাই করা হয়েছে। এগুলো হলো, সদা জাগ্রত সীমান্তে, বাংলার সীমান্ত রাখিব মুক্ত, সীমান্তে নির্ভীক প্রহরা, সীমান্ত রাখিব সুরক্ষিত ও সীমান্তে অবিচল। কমিটির সদস্যরা ‘সীমান্তে নির্ভীক প্রহরা’ বাক্যটিকে বেশি পছন্দ করেছেন বলে জানা গেছে।\r\nবাহিনীর লোগোর ব্যাপারে বলা হয়েছে, মোট আটটি লোগো পাওয়া গেছে। এর মধ্যে দুটি লোগো ছাড়া বাকি সবগুলোতেই ধানের শীষ রয়েছে। দুটি লোগোয় বাংলাদেশের মানচিত্র ও একটি লোগোয় জাতীয় পতাকা রয়েছে। একটি লোগোয় ত্রিভুজের ভেতরে শুধু বাংলাদেশ লেখা রয়েছে। কমিটি এসব লোগো নিয়ে চূড়ান্ত সিদ্ধান্ত নেয়নি।\r\nসূত্র জানায়, পোশাকের ব্যাপারে দুই ধরনের মত পাওয়া গেছে। একটি হলো সীমান্তে দায়িত্বরত পোশাক আর দাপ্তরিক পোশাক। তবে বেশির ভাগ উত্তরদাতাই জলপাই রঙের পোশাকের পক্ষে মত দেন। কিন্তু এ রংটি কারারক্ষীরা ব্যবহার করায় কালো, খয়েরি বা ধূসর রঙের সামরিক পোশাক ও কালচে খয়েরি বা ধূসর রঙের দাপ্তরিক পোশাক নিয়ে বৈঠকে আলোচনা হয়।\r\nবৈঠকে উপস্থিত সরকারের একজন দায়িত্বশীল কর্মকর্তা  প্রথম আলো কে বলেন, গতকালের বৈঠকে কোনো ব্যাপারে চূড়ান্ত সিদ্ধান্ত হয়নি। বৈঠকের আলোচনার ফলাফল সরকারের উচ্চপর্যায়ে জানানো হবে। উচ্চপর্যায়ের নির্দেশ আসার পরই এসব চূড়ান্ত হবে। তবে পুনর্গঠনের পুরো প্রক্রিয়া শেষ করতে আরও কয়েক সপ্তাহ লাগবে বলে বাণিজ্যমন্ত্রী জানিয়েছেন। \r\n \r\n","status":true,"publishDate":{"$date":{"$numberLong":"1242756000000"}},"createdAt":{"$date":{"$numberLong":"1751289120195"}},"__v":{"$numberInt":"0"}}
{"_id":{"$oid":"6862900ff109871733ab61f3"},"image":"image-1751289871634.webp","title":"বগুড়ার এক ট্রাক গুলি-বিস্ফোরক পাচারের সঙ্গেও সাহাব জড়িত জিজ্ঞাসাবাদে রেজ্জাকুল হায়দার ও লিয়াকতের তথ্য ","description":"গুলি ও বিস্ফোরক বাংলাদেশের ভেতরে দিয়ে ভারতের একস্থান থেকে আরেক স্থানে নেওয়া হচ্ছিল \r\nকামরুল হাসান\r\n ১০ ট্রাক অস্ত্রের চালানের মতো ২০০৩ সালে বগুড়ার কাহালুতে আটক করা ট্রাকভর্তি গুলি ও বিস্ফোরকের চালানের সঙ্গেও জাতীয় নিরাপত্তা গোয়েন্দা পরিদপ্তরের (এনএসআই) সাবেক পরিচালক (নিরাপত্তা) উইং কমান্ডার সাহাবউদ্দিন আহমদ জড়িত ছিলেন। এ চালানটিও এনেছিল ভারতের বিচ্ছিন্নতাবাদী সংগঠন উলফার সদস্যরা। এই গুলি ও বিস্ফোরক বাংলাদেশের ভেতর দিয়ে ভারতের এক স্থান থেকে আরেক স্থানে নেওয়া হচ্ছিল।\r\nএনএসআইয়ের গ্রেপ্তার হওয়া সাবেক মহাপরিচালক মেজর জেনারেল রেজ্জাকুল হায়দার চৌধুরী ও সাবেক উপপরিচালক মেজর এম লিয়াকত হোসেন যৌথ জিজ্ঞাসাবাদ সেলকে এ তথ্য জানিয়েছেন। চট্টগ্রামে আটক করা ১০ ট্রাক অস্ত্র মামলার আসামি হিসেবে গত ১৬ মে রেজ্জাকুল হায়দার চৌধুরীকে ও গত ২৭ মে লিয়াকত হোসেনকে গ্রেপ্তার করে সিআইডি। এ মামলার আসামিদের জিজ্ঞাসাবাদের জন্য গঠিত একটি বিশেষ সেল তাঁদের জিজ্ঞাসাবাদ করছে। আজকালের মধ্যে তাঁদের চট্টগ্রামের আদালতে হাজির করা হবে।\r\nযৌথ জিজ্ঞাসাবাদ সেলের সঙ্গে সংশ্লিষ্ট সূত্রগুলো জানায়, গ্রেপ্তার দুজনই ১০ ট্রাক অস্ত্র পাচারের সঙ্গে জড়িত থাকার কথা অস্বীকার করেছেন। রেজ্জাকুল হায়দার চৌধুরী জিজ্ঞাসাবাদে বলেছেন, ১০ ট্রাক অস্ত্র চালানের ব্যাপারে তিনি আগে থেকে কিছুই জানতেন না।\r\n বগুড়ায় গুলি ও বিস্ফোরক আটক : জিজ্ঞাসাবাদের সঙ্গে সংশ্লিষ্ট সূত্রগুলো জানায়, লিয়াকত হোসেন জিজ্ঞাসাবাদ সেলকে বলেছেন, ২০০৩ সালের বগুড়ার কাহালুতে গুলি ও বিস্ফোরক আটকের পর তৎকালীন মহাপরিচালক বিষয়টি তদন্ত করার জন্য তাঁকে বগুড়ায় পাঠান। তিনি কাহালু গিয়ে আটক ট্রাকটি তল্লাশি করে একটি ওষুধের প্যাকেট পান। তার ভেতরে আলতু মিয়ার নামে চিকিৎসকের একটি ব্যবস্থাপত্র ছিল। ওই ব্যবস্থাপত্রের সূত্র ধরে তদন্ত করে গোয়েন্দা কর্মকর্তারা আলতু মিয়াকে গ্রেপ্তার করেন। পরে আলতু মিয়ার দেওয়া তথ্য অনুযায়ী শেরপুরের ঝিনাইগাতি থেকে উলফার দুই সদস্যকে গ্রেপ্তার করা হয়। অন্য একটি স্থান থেকে আরও দুজন সদস্যকে গ্রেপ্তার করা হয়। গ্রেপ্তারের পর জিজ্ঞাসাবাদে তাঁরা নিজেদের উলফার সদস্য বলে পরিচয় দেন এবং জানান, সিলেটের সাতছড়ি সীমান্ত থেকে গুলি ও বিস্ফোরকগুলো শেরপুর হয়ে বগুড়ার কাহালুতে নিয়ে গেলে পুলিশের হাতে ধরা পড়ে। লিয়াকত আরও বলেছেন, বগুড়া থেকে ঢাকায় আসার পর তিনি সাহাবকে বিচলিত দেখতে পান। উলফার কাকে কাকে ধরা হয়েছে তা তিনি বারবার জানতে চান। তিনি বলেন, ওই ঘটনার পর সাহাবকে বিচলিত হতে দেখে ও পাকিস্তানি গোয়েন্দা সংস্থার সঙ্গে তাঁর ঘনিষ্ঠতা দেখে তাঁর মনে হয়েছে, বিভিন্ন গোয়েন্দা সংস্থা ও উলফার সঙ্গে সাহাবের সম্পৃক্ততা রয়েছে। বগুড়ায় গুলি ও বিস্ফোরক আটকের ব্যাপারে রেজ্জাকুল হায়দার বলেছেন, ভারতের বিচ্ছিন্নতাবাদী গোষ্ঠী বাংলাদেশ রুট হিসেবে ব্যবহার করে এগুলো ভারতের এক স্থান থেকে অন্য স্থানে পৌঁছে দিতে চেয়েছিল। তবে ওই ঘটনায় উলফার কোনো সদস্যকে গ্রেপ্তার করা হয়েছিল কি না, তা তিনি জানেন না বলে উল্লেখ করেন।\r\n২০০৩ সালের ২৭ জুন বগুড়ার কাহালুর জোগারপাড়া গ্রামের একটি ইটভাটা থেকে গুলি ও বিস্ফোরকের একটি চালান আটক করা হয়। ওই চালানে ৯৯ হাজার ৯৬৯টি গুলি ও ১৭৩ কেজি বিস্ফোরক ছিল। ২০০৩ সালের ১৩ সেপ্টেম্বর সিআইডি মামলাটি তদন্ত করে স্থানীয় কৃষক লীগ নেতা সৈয়দ আফলাকুর রহমান, তাঁর স্ত্রী আনোয়ার খানম, আতিকুর রহমান, হারুন অর রশিদ, আশিস দেব বর্মা ও আলতু মিয়াকে আসামি করে অভিযোগপত্র দেয়। এঁদের মধ্যে পিন্টু ঘটনার পর থেকে পলাতক। বাকিরা গ্রেপ্তারের পর জামিনে বেরিয়ে আসেন। \r\nএ ব্যাপারে জানতে চাইলে মামলার তদন্তকারী কর্মকর্তা ও সাবেক সহকারী পুলিশ সুপার মুন্সি আতিকুর রহমান বলেন, এ মামলায় গ্রেপ্তার হওয়া আশিস দেব বর্মা ও আলতু মিয়া উলফার সদস্য। অন্য দুজনের ব্যাপারে কিছু জানেন বলে তিনি জানান।\r\n ১০ ট্রাক অস্ত্র প্রসঙ্গে : সূত্র জানায়, এনএসআইয়ের সাবেক মহাপরিচালক রেজ্জাকুল হায়দার চৌধুরী জিজ্ঞাসাবাদে জানান, চট্টগ্রামে ১০ ট্রাক অস্ত্র আটকের ঘটনা তিনি এর পরের দিন জানতে পারেন। পরে সরকারি তদন্ত কমিটির সদস্য হয়ে তিনি এ ঘটনা তদন্ত করেন। তদন্তকালে এই চালানের উৎস, গন্তব্য এবং কারা এর সঙ্গে জড়িত তার কিছুই জানতে পারেননি তাঁরা। তিনি জানান, ২০০৪ সালের এক সেনা কর্মকর্তার বাসায় গোপন বৈঠকের ব্যাপারে তিনি কিছুই জানেন না। অস্ত্র চালানের আগের রাতে তিনি সম্মিলিত সামরিক হাসপাতালেও (সিএমএইচ) যাননি। পরেশ বড়ুয়া বা আমির ভাই নামে কাউকে তিনি চেনেন না বলে জানান। \r\nএর আগে সাহাবউদ্দিন তাঁর জবানবন্দিতে জানিয়েছিলেন, অস্ত্র চালান আটকের আগের দিন রাতে সিএমএইচে থাকার সময় পরেশ বড়ুয়া তাঁকে দেখতে যান। তাঁকে বিদায় দেওয়ার সময় তিনি বাইরে এসে রেজ্জাকুল হায়দারকে দেখতে পান।\r\nঅপর আসামি লিয়াকত হোসেন জিজ্ঞাসাবাদে জানান, চট্টগ্রামে আটক হওয়া অস্ত্র চালানের ব্যাপারে তিনি কিছুই জানতেন না। মহাপরিচালকের সঙ্গে তিনি কোনো বৈঠকেও অংশ নেননি। আবার চালান আটকের সময় সাহাবউদ্দিনের কোনো ফোন তাঁর কাছে ছিল না। তিনি জানান, উপপরিচালক হিসেবে প্রতিদিনের মনিটরিং প্রতিবেদন তিনি মহাপরিচালকের সামনে উপস্থাপন করতেন। ২০০৪ সালের ৩ এপ্রিল সকালে প্রতিবেদন উপস্থাপন করতে গিয়ে মহাপরিচালক আবদুর রহিমকে খুবই উত্তেজিত অবস্থায় দেখেন তিনি। মহাপরিচালক তাঁকে বলেন, চট্টগ্রামে অস্ত্র চালানের সঙ্গে সাহাবউদ্দিন জড়িত আছেন। ওই সময় এনএসআইয়ের আরেক পরিচালক ব্রিগেডিয়ার জেনারেল এনাম মহাপরিচালকের কক্ষে ছিলেন। তিনি মহাপরিচালকের কক্ষ থেকে বের হয়ে সাহাবউদ্দিনের কক্ষে এসে দেখেন, তিনিও উত্তেজিত হয়ে আছেন। সাহাব তাঁকে বলেন, অস্ত্র আটকের ঘটনা মহাপরিচালক নিজেই জানতেন, কিন্তু উল্টো তাঁকে দোষারোপ করছেন। তিনি জিজ্ঞাসাবাদে জানান, মহাপরিচালক ও সাহাবের কথা শুনে তিনি নিজেই হতভম্ব হয়ে যান। তাঁর ধারণা, তাঁরা দুজন অথবা তাঁদের একজন এর সঙ্গে জড়িত। তাঁরা জানেন, কারা এর সঙ্গে জড়িত ছিলেন। উলফার সঙ্গে সাহাবের ঘনিষ্ঠতা ছিল বলে তিনি জিজ্ঞাসাবাদ সেলকে জানান। \r\nএর আগে এনএসআইয়ের সাবেক পরিচালক সাহাব জিজ্ঞাসাবাদে জানান, অস্ত্র চালানের ব্যাপারে মহাপরিচালকের সঙ্গে বিভিন্ন বৈঠকে মেজর লিয়াকত উপস্থিত থাকতেন। অস্ত্র আটকের ঘটনাও তিনি লিয়াকতের কাছ থেকে জানতে পারেন।\r\n এআরওয়াই প্রসঙ্গ : সংশ্লিষ্ট সূত্র জানায়, পাকিস্তানি গোয়েন্দা সংস্থার অর্থায়নে পরিচালক দুবাইভিত্তিক ব্যবসা প্রতিষ্ঠান এআরওয়াই গ্রুপের টিভি চ্যানেল স্থাপন প্রসঙ্গে জিজ্ঞাসাবাদে তথ্য দিয়েছেন লিয়াকত হোসেন। তিনি জানান, পাকিস্তানিদের সহায়তায় এআরওয়াই গ্রুপের প্রতিনিধিরা মহাপরিচালক ও সাহাবকে নিয়ে বৈঠক করেন। বৈঠকের পর সাহাব ক্ষোভ প্রকাশ করে বলেন, এআরওয়াই গ্রুপের টিভি চ্যানেলের এমডি হিসেবে মহাপরিচালক নিজের স্ত্রীর নাম বললেও তাঁর স্ত্রীকে কোনো পদ দেওয়া হচ্ছে না। তিনি বলেন, ২০০৩ সালে মহাপরিচালক আবদুর রহিমের নির্দেশে সাহাব ৩০-৪০ হাজার পাউন্ড রূপান্তর করেন ডলারে। পরে তিনি তা মহাপরিচালককে দেন। সাহাব হুন্ডি ব্যবসায়ীদের ধরে এনে টাকা-পয়সা কেড়ে নিয়ে ছেড়ে দিয়েছেন বলে তিনি জিজ্ঞাসাবাদে জানান।\r\nএ টাকার ব্যাপারে এর আগে যৌথ জিজ্ঞাসাবাদ সেলে রহিম জানান, লন্ডনে যাওয়ার সময় তিনি নিজে আড়াই কোটি টাকার সমমানের পাউন্ড সঙ্গে করে নিয়ে যান। এই টাকা এনএসআইয়ের সরকারি তহবিলের বলে তিনি উল্লেখ করেন। তিনি আরও স্বীকার করেন, সাহাব ও লিয়াকতের মাধ্যমে এ টাকা তিনি পাউন্ডে রূপান্তর করেন। তবে সাহাব এর আগে একই ব্যাপারে জিজ্ঞাসাবাদে জানান, এ টাকা ১০ ট্রাক অস্ত্র ও গোলাবারুদ চালানের অর্থের জোগানদাতা হিসেবে অভিযুক্ত দুবাইভিত্তিক সংস্থা এআরওয়াই গ্রুপ মহাপরিচালককে উপহার হিসেবে দিয়েছিল। পরে তিনি এ টাকা রূপান্তর করে দেন।\r\n","status":true,"publishDate":{"$date":{"$numberLong":"1244397600000"}},"createdAt":{"$date":{"$numberLong":"1751289871650"}},"__v":{"$numberInt":"0"}}
{"_id":{"$oid":"6862903ff109871733ab61f7"},"image":"image-1751289919413.webp","title":"বিদ্রোহের ইঙ্গিত পেয়েও ব্যবস্থা নেননি বিডিআর কর্মকর্তারা বিডিআরে হত্যাকাণ্ড","description":"নিহত কর্মকর্তাদের মোবাইল ফোনের কথোপকথন, এসএমএস এবং বেঁচে যাওয়া কর্মকর্তাদের সাক্ষ্য থেকে এ তথ্য পাওয়া গেছে \r\nকামরুল হাসান\r\n বিডিআর জওয়ানেরা বিদ্রোহী হয়ে উঠতে পারেন—বিষয়টি আগেই আঁচ করতে পেরেছিলেন মহাপরিচালকসহ অনেক কর্মকর্তা। কিন্তু তা ঠেকাতে আগাম কোনো কার্যকর ব্যবস্থাই নেননি তাঁরা। বরং মহাপরিচালক মেজর জেনারেল শাকিল আহমেদ জওয়ানদের সব ক্ষোভ-বিক্ষোভ দরবার হলে সামাল দিতে চেয়েছিলেন। নিহত বিডিআর কর্মকর্তাদের মোবাইল ফোনের কথোপকথন, খুদে বার্তার (এসএমএস) রেকর্ড, বেঁচে যাওয়া সেনা কর্মকর্তাদের সাক্ষ্য এবং গ্রেপ্তার করা জওয়ানদের জিজ্ঞাসাবাদ থেকে মামলার তদন্তকারী কর্মকর্তারা এসব তথ্য জানতে পেরেছেন। \r\nতদন্তের সঙ্গে সংশ্লিষ্ট একজন কর্মকর্তা  প্রথম আলো কে বলেন, মহাপরিচালক চেয়েছিলেন দরবারে আলোচনার মাধ্যমে সবকিছুর সমাধান করতে; কিন্তু ওই সুযোগ তিনি আর পাননি। আগেভাগে ব্যবস্থা নিলে বিডিআর জওয়ানদের ক্ষোভ হয়তো বিদ্রোহ পর্যন্ত গড়াত না বলে তিনি মনে করেন।\r\nসূত্র জানায়, বিদ্রোহের আগে দুই দফা বৈঠকের পর ১৮ ফেব্রুয়ারি বিডিআর জওয়ানেরা বিদ্রোহের হুমকি দিয়ে পিলখানায় একটি প্রচারপত্র (লিফলেট) বিতরণ করেন। বিডিআর কর্মকর্তারা এ প্রচারপত্রের বিষয়টি জানতে পারেন। তদন্তকারী কর্মকর্তাদের জিজ্ঞাসাবাদে গ্রেপ্তার ডিএডি নাসির জানান, ২১ ফেব্রুয়ারি সকালে জেসিও মেসের দেয়ালে প্রচারপত্র দেখতে পান তিনি। বিষয়টি তিনি তাঁর অধিনায়ককে জানিয়েছিলেন।\r\nসিআইডির কর্মকর্তারা জওয়ানদের জিজ্ঞাসাবাদ থেকে জানতে পারেন, রাইফেল নিরাপত্তা শাখার কর্মকর্তা মেজর শাহনেওয়াজ ২১ ফেব্রুয়ারি সকাল ১০টার দিকে জওয়ানদের ছাপানো এই প্রচারপত্র পেয়ে রাইফেল নিরাপত্তা শাখার (আরএসইউ) অধিনায়ক কর্নেল ইনশাদকে জানান। এরপর কর্নেল ইনশাদ তাঁর দপ্তরের মেজর শাহনেওয়াজ ও মেজর আসাদ উল্লাহকে নিয়ে এ ব্যাপারে কী করণীয়, সে সম্পর্কে বৈঠক করেন। ওই বৈঠকে কর্নেল ইনশাদ দুই মেজরকে জানান, প্রচারপত্রের বিষয়টি মহাপরিচালক (শাকিল আহমেদ) নিজেও জানেন। তিনি এ জন্য একটি পাল্টা প্রচারপত্র তৈরি করার নির্দেশ দেন। ওই প্রচারপত্রে বিডিআর সদস্যদের উন্নয়নে যেসব কাজ করা হয়েছে, তা উল্লেখ করতে বলেন। জওয়ানদের প্রচারপত্রের বিষয়টি ঢাকা সেক্টর কমান্ডার কর্নেল মুজিবুল হকও জানতে পারেন। উল্লেখ্য, ওই প্রচারপত্রে জওয়ানদের দাবি-দাওয়ার পাশাপাশি এমন কথাও বলা হয়, ‘বিডিআর বাহিনীতে ওদের (সেনা কর্মকর্তা) দেখতে চাই না, প্রয়োজনে আন্দোলনের মাধ্যমে কুকুরের ন্যায় সরাব।’\r\nবিডিআর কর্মকর্তা মেজর আসাদ তদন্তকারী কর্মকর্তাদের জানান, ২১ ফেব্রুয়ারি বিডিআরের প্রশিক্ষণ অপারেশন শাখার পরিচালক কর্নেল সাইফকে একটি প্রচারপত্র সংগ্রহ করে দেন তিনি। তাঁরা আশা করেছিলেন, জওয়ানদের প্রচারপত্রের জবাবে পাল্টা একটি প্রচারপত্র করা হবে। কিন্তু নিরাপত্তা শাখার পরিচালক কর্নেল ইনশাদ পরে তাঁদের জানান, মহাপরিচালক তাঁকে বলেছেন, পাল্টা প্রচারপত্রের কোনো প্রয়োজন নেই; যা বলার মহাপরিচালক দরবারে বলবেন।\r\nতদন্তকারী কর্মকর্তারা জানান, বিদ্রোহ না হলেও ভেতরে ভেতরে জওয়ানেরা যে ফুঁসছেন, সেটা বিডিআর কর্মকর্তারা ভালো করেই বুঝতে পেরেছিলেন। বিদ্রোহের ঘটনায় নিহত কর্মকর্তাদের মোবাইল ফোনের এসএমএম ও তাঁদের ডায়েরি থেকে এমন তথ্য পাওয়া গেছে বলে তাঁরা জানান। একজন কর্মকর্তা জানান, বিদ্রোহের আগে দিনাজপুরের সেক্টর কমান্ডার কর্নেল এলাহী তাঁর অধীন মেজর পদমর্যাদার একজন কর্মকর্তাকে (জিএস-২) একটি এসএমএস পাঠান। এতে বলা হয়, ‘ Subversive activities undermining BDR during BDR week’ (বিডিআর সপ্তাহে নাশকতামূলক ঘটনা ঘটতে পারে)।\r\nতদন্তকারী কর্মকর্তারা বিদ্রোহে নিহত বিডিআরের নিরাপত্তা শাখার অধিনায়ক কর্নেল ইনশাদের একটি ডায়েরি উদ্ধার করেছেন। এতে লেখা ছিল, ‘ Something wrong, AD Hasan is behind it’ (কিছু একটা গোলমাল মনে হচ্ছে, এডি হাসান এর পেছনে আছে)।\r\nতদন্তকারী কর্মকর্তারা জানান, বিদ্রোহের আশঙ্কা যেমন বিডিআর কর্মকর্তারা আঁচ করতে পেরেছিলেন, তেমনি এর পরিকল্পনার সঙ্গে কোন বিডিআর সদস্যরা জড়িত, তাও বুঝতে পেরেছিলেন। এ জন্য তাঁরা মনে মনে প্রস্ত্ততিও নিয়ে রাখেন। সিআইডির জিজ্ঞাসাবাদে ১৩ রাইফেলস ব্যাটালিয়নের জওয়ান শহীদুর রহমান জানান, ২২ ফেব্রুয়ারি সন্ধ্যা সাতটার দিকে টাট্টু শো দেখতে গেলে ল্যান্স নায়েক রফিক, জওয়ান নুরুন্নবী ও নায়েক ফিরোজ খান তাঁকে বলেন, ‘এবার একটা গন্ডগোল হয়ই নাকি’। জওয়ান শহীদুর আরও জানান, ২৪ ফেব্রুয়ারি সকালে রোলকল করার জন্য মাঠে গেলে ডিএডি তৌহিদ তাঁকে বলেন, ‘আগামীকাল দরবার আছে, হয়তো টুকটাক গন্ডগোল হতে পারে। তোমরা ৩ নম্বর গেট পাহারা দিবা, যাতে কেউ ভেতরে আসতে বা যেতে না পারে।’\r\nজিজ্ঞাসাবাদে জওয়ানেরা জানান, ২১ ফেব্রুয়ারি লিফলেট বিতরণের পর অস্ত্রাগারের দায়িত্বে জওয়ানদের পাশাপাশি কর্মকর্তাদেরও মোতায়েন করা হয়। ওই দিন বিডিআর কর্মকর্তা মেজর মাহমুদ তাঁর সহকর্মী মেজর রিয়াজকে বলেছিলেন, প্রচারপত্র বিলির কারণে অস্ত্রাগারের দায়িত্ব কর্মকর্তাদের দেওয়া হয়েছে। কিন্তু ২৫ ফেব্রুয়ারি বিদ্রোহের শুরুতেই মেজর রিয়াজকে জওয়ানেরা হাত পা বেঁধে অস্ত্র লুট করেন। পরে খুন করা হয় তাঁকে।\r\nতদন্তকারী কর্মকর্তারা জানান, বিডিআরের ওই সময়কার কর্মকর্তারা বিদ্রোহের বিষয়টি আগেভাগে আঁচ করতে পেরেও কোনো ব্যবস্থা না নেওয়ায় পরিস্থিতি নিয়ন্ত্রণের বাইরে চলে যায়। \r\n \r\n","status":true,"publishDate":{"$date":{"$numberLong":"1245261600000"}},"createdAt":{"$date":{"$numberLong":"1751289919429"}},"__v":{"$numberInt":"0"}}
{"_id":{"$oid":"68629068f109871733ab61fb"},"image":"image-1751289960285.webp","title":"সব ধরনের বোমা ও স্থলমাইন তৈরি করতে পারেন মিজান!","description":"গ্রেনেড, হাতবোমা, বেল্টবোমা, ফ্লাস্কবোমা, বইবোমা, সিলিংফ্যান বোমা, স্থলমাইন—এমন আরও হরেক রকম বিস্ফোরক তৈরি করতে পারেন বলে দাবি জেএমবির বোমা বিশেষজ্ঞ জাহিদুল ইসলাম সুমন ওরফে বোমারু মিজানের। তাঁর দেওয়া তথ্যমতে, জেএমবিতে বোমা তৈরি করতে পারে এমন বিশেষজ্ঞের সংখ্যা ২৫।\r\nগ্রেপ্তারের পর কয়েক দফায় ২৬ দিনের রিমান্ডে নিয়ে বোমারু মিজানকে জিজ্ঞাসাবাদ করা হয়। এ সময় এসব দাবি করেন তিনি।\r\nগত ১৫ মে রাজধানীর মিরপুরে শ্বাসরুদ্ধকর অভিযানের পর একটি জঙ্গি আস্তানা থেকে র‌্যাব সদস্যরা মিজান ও তাঁর স্ত্রীকে গ্রেপ্তার করেন। এরপর একাধিক মামলায় তাঁকে রিমান্ডে এনে দফায় দফায় জিজ্ঞাসাবাদ করা হয়। মিজানকে জিজ্ঞাসাবাদের জন্য বিভিন্ন গোয়েন্দা সংস্থা, র‌্যাব ও পুলিশকে নিয়ে একটি দল গঠন করা হয়। জিজ্ঞাসাবাদে মিজান বোমা তৈরির কলাকৌশল, কাকে কাকে বোমা তৈরির পদ্ধতি শিখিয়েছেন, কীভাবে বোমার সরঞ্জাম আসে—এসব ব্যাপারে গুরুত্বপূর্ণ তথ্যও দিয়েছেন। পাশাপাশি তিনি জেএমবির বর্তমান সাংগঠনিক কাঠামো ও ভবিষ্যৎ পরিকল্পনা সম্পর্কে বিস্তারিত তথ্য জানিয়েছেন। মিজানের দেওয়া এসব তথ্যের ভিত্তিতে র‌্যাব বিভিন্ন স্থানে অভিযান চালিয়েছে বলে জানা গেছে।\r\nসংশ্লিষ্ট সূত্র জানায়, জিজ্ঞাসাবাদে মিজান জানান, তাঁর জন্ম জামালপুর জেলার মাদারগঞ্জ থানার ধলিবন্ধ গ্রামে। ১৯৯৬ সালে জামালপুর কারিগরি প্রশিক্ষণ ইনস্টিটিউটে দশম শ্রেণী পর্যন্ত পড়াশোনা করেছেন তিনি। ওই শ্রেণীতে টেস্ট পরীক্ষা দেওয়ার সময় মারামারির ঘটনায় গ্রেপ্তার হন। এরপর ১৭ দিন হাজত খেটে বেরিয়ে এসে পড়াশোনা ছেড়ে দেন। তাঁর বাবার ছাপাখানার ব্যবসা ছিল। ২০০১ সালে যুক্তরাষ্ট্রে টুইন টাওয়ার হামলার পর সুমন নামে এক জেএমবি সদস্যের মাধ্যমে তিনি এ সংগঠনে যোগ দেন। জেএমবির তৎকালীন আমির শায়খ আবদুর রহমানের নির্দেশে তিনি জামালপুরের চরশি এলাকায় প্রশিক্ষণ নেন। এরপর তিনি শায়খ রহমানের ঘনিষ্ঠ হন। মিজান জানান, জেএমবির প্রধান বোমা বিশেষজ্ঞ মোল্লা ওমরের কাছ থেকে তিনি বোমা তৈরির কৌশল রপ্ত করেন। ২০০৬ সালের ১৩ মার্চ কুমিল্লায় র‌্যাবের একটি অভিযানের সময় আত্মঘাতী বোমা হামলা চালিয়ে স্ত্রী, দুই বাচ্চাসহ সপরিবারে মোল্লা ওমর নিহত হওয়ার পর তিনি জেএমবির প্রধান বিস্ফোরক বিশেষজ্ঞ হয়ে ওঠেন।\r\nগোয়েন্দা কর্মকর্তাদের জিজ্ঞাসাবাদে মিজান দাবি করেন, তিনি যেকোনো ধরনের বোমা বানাতে পারেন। এ কাজে অন্যদের প্রশিক্ষণও দিয়েছেন। ২০০৮ সালের অক্টোবরে যাত্রাবাড়ির কোনাপাড়া ডেমরা আল-আমিন সড়কের পাশে টিটুর বাসায় তিনি এক দফা তিন দিন এবং আরেক দফা পাঁচ দিন ধরে বোমা তৈরির প্রশিক্ষণ দেন বলে জানান। পরে টিটুকে র‌্যাব গ্রেপ্তার করে। ওই প্রশিক্ষণ ছাড়াও তিনি নিজে আরও যাদের প্রশিক্ষণ দিয়েছেন, তাদের  মধ্যে আছে ঢাকার বাসিন্দা শিবলু, শিশির, পাকিস্তানের সোয়াতে অবস্থান করা শাহেদ, ওসমান, তামিম, র‌্যাবের হাতে গ্রেপ্তার হওয়া বশির, মাহমুদ, শ্যামল, মামুনুর রশিদ ওরফে জাহিদ প্রমুখ।\r\nমিজান আরও জানান, বোমা তৈরির এসব সরঞ্জামের মধ্যে পাওয়ার জেল ও ডেটোনেটর ভারত থেকে আনা হয়। তাঁর শিষ্য শিবুল, শিশির পুরান ঢাকা হতে গ্রেনেডের বডি এবং কেমিক্যাল কেনে। সরঞ্জাম কেনার জন্য মাওলানা সাইদুর রহমানের ছেলে বাশার অর্থ সরবরাহ করে।\r\n মিজান জানান, তৈরি করা বোমা তিনি নিজেও ব্যবহার করেছেন। ২০০৫ সালের ১৭ আগস্ট দেশব্যাপী জেএমবির  বোমা বিস্ফোরণের সময় তিনি নিজে কক্সবাজারে উপস্থিত থেকে বোমার বিস্ফোরণ ঘটান। এ ছাড়া ময়মনসিংহ সিনেমা হল, শেরপুরের যাত্রামঞ্চ, চট্টগ্রাম, চাঁদপুর ও লক্ষ্মীপুরেও বোমা হামলা চালান তিনি।\r\nসংশ্লিষ্ট সূত্র জানায়, বোমারু মিজান জিজ্ঞাসাবাদকারীদের জানান, জেএমবি বর্তমানে সারা দেশে দাওয়াতি শাখার মাধ্যমে সদস্য সংগ্রহ করছে। সংগঠনের সামরিক শাখা বোমা তৈরি ও সংরক্ষণের কাজ করছে। কত বোমা তৈরি করা হচ্ছে জিজ্ঞাসাবাদকারীদের এমন প্রশ্নের জবাবে বোমারু মিজান জানান, গত মার্চে পাবনার দই বাজারের একটি স্থানে জেএমবির বর্তমান প্রধান সাইদুর রহমানের একটি সভা হয়। ওই সভায় জেএমবির শুরা সদস্যদের মধ্যে তিনি ছাড়াও সোহেল মাহফুজ, শাহেদ ওরফে ওসমান, আবির ওরফে মেহেদী, নাজমুল ওরফে ভাগ্নে শহিদ উপস্থিত ছিলেন। ওই সভায় সিদ্ধান্ত হয়, মোট এক হাজার গ্রেনেড তৈরি করে তা সংরক্ষণ করা হবে। আত্মরক্ষার্থে জেএমবির শীর্ষ নেতারা প্রত্যেকের বাসায় ১০টি করে গ্রেনেড সংরক্ষণ করবেন। এ জন্য প্রয়োজনীয় সংখ্যক গ্রেনেড ও আত্মঘাতী বেল্টবোমা তৈরি করারও পরিকল্পনা হয়।\r\n ভবিষ্যৎ পরিকল্পনা:  জেএমবির পাঁচ বছরের পরিকল্পনা নিয়ে জিজ্ঞাসাবাদকারীদের প্রশ্নের জবাবে মিজান জানান, পাকিস্তানের সোয়াত উপত্যকার আদলে দেশের উত্তরাঞ্চলের যেকোনো একটি জেলাকে জেএমবি সংগঠনের নিয়ন্ত্রণে নিতে চায়। সেই লক্ষ্যে কর্মপরিকল্পনার অংশ হিসেবে ওই এলাকার ৭৫ শতাংশ জনগণকে দাওয়াতের মাধ্যমে অনুপ্রাণিত করতে চান তাঁরা। জেএমবির সামরিক শাখার তৈরি করা গ্রেনেড, বোমা, অস্ত্র ও গোলাবারুদ সেখানে মজুদ করার পরিকল্পনাও নেওয়া হয়েছে।\r\n কীভাবে এ পরিকল্পনা বাস্তবায়িত হবে জানতে চাইলে জিজ্ঞাসাবাদকারী কর্মকর্তাদের মিজান জানান, আগামী এক বছরের মধ্যে এসব কার্যক্রম সম্পন্ন করে ওই এলাকার থানা ও ফাঁড়ি দখলে নেবে জেএমবি।\r\n বর্তমান পরিকল্পনা:  জেএমবির বর্তমান পরিকল্পনার ব্যাপারে মিজান জিজ্ঞাসাবাদে জানান, এক বছরের মধ্যে সামরিক বিভাগ ১০০ জনকে বোমা তৈরির ব্যাপারে প্রশিক্ষণ দিয়ে হাত গ্রেনেড, ইলেকট্রিক ও নন-ইলেকট্রিক বোমা, স্থলমাইন ইত্যাদি তৈরি করবে এবং তা উত্তরবঙ্গে জেএমবির নির্দিষ্ট এলাকায় মজুদ করবে।\r\nজেএমবির এসব পরিকল্পনার ব্যাপারে জানতে চাইলে র‌্যাবের মহাপরিচালক হাসান মাহমুদ খন্দকার  প্রথম আলো কে বলেন, এটা জেএমবির স্বপ্নবিলাস। তাদের এ ধরনের পরিকল্পনা কোনো দিনই বাস্তবায়িত হবে না। দেশের মানুষ যেমন তাদের কার্যক্রমকে মেনে নেবে না, তেমনি আইনশৃঙ্খলা রক্ষাকারী বাহিনীও এসব দেখে-শুনে বসে থাকবে না।   \r\n","status":true,"publishDate":{"$date":{"$numberLong":"1246640400000"}},"createdAt":{"$date":{"$numberLong":"1751289960358"}},"__v":{"$numberInt":"0"}}
{"_id":{"$oid":"686290abf109871733ab620b"},"image":"image-1751290027089.webp","title":"বিদ্রোহীদের সেনা আইনে বিচার চেয়ে বিডিআর-প্রধানের চিঠি","description":" পিলখানায় বিডিআর সদর দপ্তরসহ সারা দেশে সংঘটিত বিডিআর বিদ্রোহের ঘটনার বিচার সেনা আইনে করার প্রস্তাব দিয়েছে বিডিআর কতৃ‌র্পক্ষ। ঢাকার বাইরে ২৮টি জেলায় সংঘটিত বিদ্রোহের বিচার দ্রুত শুরু করার জন্য একটি সরকারি ঘোষণা দেওয়ার প্রস্তার করা হয়েছে। এ ব্যাপারে বিডিআরের মহাপরিচালক মেজর জেনারেল মইনুল ইসলাম স্বাক্ষরিত একটি চিঠি গত ২৩ জুন স্বরাষ্ট্র ও আইনসচিবের কাছে পাঠানো হয়েছে বলে জানা গেছে।\r\nস্বরাষ্ট্র মন্ত্রণালয়ের সূত্র জানায়, বিডিআর সদর দপ্তরের এ প্রস্তাবের ব্যাপারে এখন পর্যন্ত কোনো সিদ্ধান্ত হয়নি। বিডিআরের বিদ্রোহসংক্রান্ত মামলাগুলো কোন আইনে চলবে, তা নিয়ে কেউ নিশ্চিত করে কিছু বলতে পারছে না। তবে এ ঘটনার বিচার সেনা আইনে করা সম্ভব কি না, তা আইন মন্ত্রণালয় খতিয়ে দেখছে বলে জানা গেছে। বিডিআর প্রধানের ওই চিঠিতে সেনা আইনে বিচার নিয়ে জনমনে নেতিবাচক ধারণা রয়েছে বলেও উল্লেখ করা হয়েছে।\r\nএ ব্যাপারে জানতে চাইলে বিডিআরের মহাপরিচালক মেজর জেনারেল মইনুল ইসলাম বলেন, ‘বিডিআর বিদ্রোহের বিচার সেনা আইনে হওয়া উচিত বলে আমি মনে করি। বিডিআরের পক্ষ থেকে এ সংক্রান্ত একটি প্রস্তাব মন্ত্রণালয়ে পাঠানো হয়েছে। এর মধ্যে প্রথম পর্যায়ে ঢাকার বাইরের ঘটনার বিচারের জন্য মন্ত্রণালয়কে অনুরোধ করা হয়েছে।’\r\nগত ২৫ ও ২৬ ফেব্রুয়ারি পিলখানায় বিডিআর সদর দপ্তরে বিদ্রোহের ঘটনায় ৫৭ জন সেনা কর্মকর্তাসহ ৭৪ জন নিহত হন। এ ঘটনায় রাজধানীর লালবাগ থানায় একটি মামলা করা হয়। পরে মামলাটি নিউমার্কেট থানায় স্থানান্তর করা হয়। এই মামলার তদন্ত করছে সিআইডি। এ মামলার আসামি হিসেবে এ পর্যন্ত এক হাজার ৪৮২ জনকে গ্রেপ্তার করা হয়েছে। জিজ্ঞাসাবাদ করা হয়েছে চার হাজার ৪৭১ জনকে।\r\nবিডিআর সূত্র জানায়, ঢাকার বাইরে বিদ্রোহের ঘটনায় এ পর্যন্ত ৪০টি মামলা হয়েছে। এসব মামলায় এক হাজার ৭২১ জনকে গ্রেপ্তার করা হয়েছে। ২৮টি জেলার ৩৭টি থানায় এসব মামলা করা হয়। মামলার আসামিদের মধ্যে ১৮ জন ডিএডি, ১৫ জন বিডিআরের সাধারণ কর্মচারী ও দুজন সাধারণ ব্যক্তিকে আসামি করা হয়েছে। মামলায় আসামিদের বিরুদ্ধে ১৮৬০ সালের দণ্ডবিধির ১২০(ক), ১২১ ও ২১২(ক) ধারায় ‘রাষ্ট্রের বিরুদ্ধে যুদ্ধ’ ঘোষণার অভিযোগ আনা হয়েছে।\r\nবিডিআর সূত্র জানায়, এসব মামলা নালিশি মামলা হিসেবে আদালতে দায়ের করা হয়েছে। কোনো রকম তদন্ত ছাড়াই আদালত এ মামলায় পরোয়ানা জারি করেন এবং এর ভিত্তিতে বিডিআর সদস্যদের গ্রেপ্তার করে কারাগারে পাঠানো হয়। স্বরাষ্ট্র মন্ত্রণালয়ের অনুমতি নিয়ে সংশ্লিষ্ট থানার ভারপ্রাপ্ত কর্মকর্তারা বাদী হয়ে এ মামলা করেন। বিডিআর প্রধানের চিঠিতে বলা হয়, জামিন অযোগ্য ধারায় মামলা দায়ের করা হলেও গত ৭ জুন মৌলভীবাজারের জেলা ও দায়রা জজ আদালত চার আসামিকে জামিন দেন। পরে সরকারপক্ষের আবেদনের পরিপ্রেক্ষিতে জামিন স্থগিত করা হয়। চিঠিতে বলা হয়, এভাবে আসামিদের জামিন দেওয়ার প্রক্রিয়া অন্যরা অনুসরণ করলে জওয়ানেরা জামিন পেয়ে নিজের ইউনিটে ফিরে যাবে। এতে পুরো বাহিনীতেই নৈরাজ্য সৃষ্টি হবে।\r\nমামলার তদন্তের সঙ্গে সংশ্লিষ্ট কর্মকর্তারা জানান, ঢাকার বাইরে বিদ্রোহের মামলাগুলো দায়ের করার ক্ষেত্রে আইনি পদ্ধতি অনুসরণে ত্রুটি রয়েছে। মামলা দায়েরের পর আসামিদের বিরুদ্ধে পর্যাপ্ত সাক্ষ্য প্রমাণ পুলিশ জোগাড় করতে পারেনি। আবার আসামিদের রিমান্ডে এনে জিজ্ঞাসাবাদও করা হয়নি। অনেক স্থানে মামলাগুলো অধিকতর তদন্তের জন্য পুলিশ আদালতে আবেদন করেছে। এর মধ্যে দিনাজপুরের ফুলবাড়ী থানার ভারপ্রাপ্ত কর্মকর্তা আহসান হাবিব গত রোববার আদালতের কাছে মামলাটির অধিক তদন্তের অনুমতি চেয়ে আবেদন করেন।\r\nসূত্র জানায়, বিডিআর প্রধানের চিঠিতে বলা হয়, দণ্ডবিধি অনুযায়ী সেনাবাহিনী ও বিডিআরে সংঘটিত যেকোনো বিদ্রোহের বিচার বাহিনীর নিজস্ব আইনে করতে হবে। আর বিদ্রোহ ছাড়া অন্য অপরাধের বিচার প্রচলিত আইনে প্রযোজ্য হবে। বিডিআর আইনের সীমাবদ্ধতার কথা উল্লেখ করে চিঠিতে বলা হয়, বিডিআর আইনে সর্বোচ্চ শাস্তি সাত বছরের কারাদণ্ড। তা ছাড়া এ আইনে বিভাগীয় পদোন্নতিপ্রাপ্ত বিডিআর কর্মকর্তাদের (ডিএডি) বিচারের সুযোগ নেই। বিডিআর বিধি ১৯৭৬-এর ২বি-এর ৪ ধারা অনুসারে এসব কর্মকর্তাকে চাকরিচ্যুত করা সর্বোচ্চ শাস্তি হিসেবে উল্লেখ রয়েছে। এ আইনে বিদ্রোহ ছাড়া গুম, হত্যা, বাড়িতে লুটপাট, গাড়িতে আগুন ও রাস্তায় ব্যারিকেড দেওয়া অপরাধের কোনো শাস্তির উল্লেখ নেই।\r\nসেনা আইনে বিচারের পক্ষে যুক্তি দিয়ে বিডিআর প্রধানের চিঠিতে বলা হয়েছে, ঢাকার বাইরে যেভাবে মামলা দায়ের করা হয়েছে, তাতে বিডিআর সদস্যদের বিরুদ্ধে বিদ্রোহের অপরাধ প্রমাণ করা কঠিন হয়ে যাবে। এতে আসামিদের বিরুদ্ধে অপরাধের তদন্ত করা আদালতের পক্ষে খুবই দুরূহ। তা ছাড়া এ ধরনের মামলার বিচার খুবই সময়সাপেক্ষ। বিচার বিলম্বিত হলে বিডিআর পুনর্গঠন করা সম্ভব হবে না। এতে যেসব বিডিআর সদস্য বিদ্রোহে অংশ নেননি, তাঁদের কাজে অনীহা তৈরি হবে। পাশাপাশি সেনাবাহিনী থেকে আসা কর্মকর্তাদের মধ্যেও হতাশা তৈরি হবে। তাঁদের কাজে আস্থার অভাব দেখা দেবে। প্রচলিত আইনে বিচার হলে ঢাকার বাইরে বিডিআর সদস্যদের বিরুদ্ধে অভিযোগ প্রমাণ করা যাবে না বলে চিঠিতে মন্তব্য করা হয়।\r\nএতে আরও বলা হয়, সেনা আইনে বিচার হলে ঢাকার বাইরে বিডিআর সদস্যদের বিরুদ্ধে আনা অভিযোগ প্রমাণ করা সহজ হয়ে যাবে। এতে করে ঢাকার বাইরে বিদ্রোহকে ষড়যন্ত্র হিসেবে প্রমাণ করা সহজ হবে।\r\nচিঠিতে বলা হয়, ঢাকার বাইরের বিডিআরের সব ইউনিটই অপারেশন ইউনিট। বিলম্বিত বিচারে এসব ইউনিটে অনিশ্চয়তা দেখা দেবে। ইউনিটগুলোর কার্যক্রম ভেঙে পড়তে পারে। এ কারণে ১৯৫২ সালে সেনা আইনে দ্রুত বিচারের প্রস্তাব করা হয়।\r\nসূত্র জানায়, বিডিআর বিদ্রোহ নিয়ে এর আগে দুটি তদন্ত কমিটি গঠন করা হয়। এর একটি হলো লে. জেনারেল মো. জাহাঙ্গীর আলম চৌধুরীর নেতৃত্বে সেনাবাহিনী তদন্ত কমিটি এবং অপরটি সাবেক সচিব আনিস উজ জামানের নেতৃত্ব গঠিত তদন্ত কমিটি। দুটি কমিটিই তাদের প্রতিবেদনে বিডিআর বিদ্রোহের বিচার সেনা আইনে করার সুপারিশ করেছে। এদিকে পিলখানায় বিদ্রোহের ঘটনার সিআইডির তদন্ত অনেক দূর এগিয়েছে বলে জানা গেছে।\r\n\r\n","status":true,"publishDate":{"$date":{"$numberLong":"1246986000000"}},"createdAt":{"$date":{"$numberLong":"1751290027105"}},"__v":{"$numberInt":"0"}}
{"_id":{"$oid":"686290f1f109871733ab620f"},"image":"image-1751290097013.webp","title":"ঢাকার অপরাধ পরিস্থিতি বিপজ্জনক হয়ে উঠছে","description":" রাজধানীর মতিঝিল এলাকা থেকে ১৪ লাখ টাকা নিয়ে ফিরছিলেন যুবক জুয়েল আহমেদ। মতিঝিল টিঅ্যান্ডটি কলোনির কাছে সাত-আটজন ছিনতাইকারী অস্ত্র ঠেকিয়ে তাঁর কাছ থেকে ১৪ লাখ টাকা ছিনিয়ে নেয়। এ ঘটনা গত ৯ জুলাই বিকেলের। এর আগের দিন আদাবর এলাকায় দিন-দুপুরে ছিনতাইকারীরা ওষুধ কোম্পানির কর্মকর্তা মোস্তাক আহমেদকে (৩২) গুলি করে পৌনে চার লাখ টাকা ছিনিয়ে নেয়। কারওয়ান বাজারের তিন খুনের ঘটনা তো সবারই জানা। এসব ঘটনাসহ সাম্প্রতিক এ রকম আরও বেশ কিছু অপরাধমূলক কর্মকাণ্ডে অবৈধ অস্ত্রের ব্যবহার হয়েছে।\r\nপুলিশ কর্মকর্তারাও স্বীকার করেছেন, রাজধানীতে অবৈধ অস্ত্রের ব্যবহার আগের যেকোনো সময়ের চেয়ে বেড়েছে। এখন সন্ত্রাসীরা আগের মতোই প্রকাশ্যে অস্ত্র নিয়ে ঘোরাফেরা করছে, অস্ত্র ঠেকিয়ে খুন-ছিনতাই করছে। মাঝে তত্ত্বাবধায়ক সরকারের দুই বছরে সন্ত্রাসীরা গা ঢাকা দিয়েছিল।\r\nপুলিশের হিসাবে দেখা গেছে, রাজধানীতে মোট খুনের এক-তৃতীয়াংশের ক্ষেত্রে অবৈধ অস্ত্রের ব্যবহার হচ্ছে। কিন্তু ছিনতাই ও চাঁদাবাজির শতভাগ ঘটনাতেই অস্ত্রের ব্যবহার হচ্ছে। অবৈধ অস্ত্র উদ্ধারে পুলিশের কোনো তৎপরতা না থাকায় এর ব্যবহার দিন দিন বিপজ্জনক হয়ে উঠছে বলে পুলিশ কর্মকর্তারা মনে করেন।\r\nপুলিশের সাবেক মহাপরিদর্শক এএসএম শাহজাহান  প্রথম আলো কে বলেন, সন্ত্রাসীরা যে অস্ত্র ব্যবহার করে তা বিদেশ থেকে আসে। তারা দেশে তৈরি অস্ত্র ব্যবহার করে না। এ জন্য সবার আগে অস্ত্রের সরবরাহ লাইন ভেঙে দিতে হবে। সেই সঙ্গে অস্ত্র উদ্ধারে বড় ধরনের অভিযান চালাতে হবে। অস্ত্র উদ্ধার না করলে একই অস্ত্র বারবার হাত বদল হয়ে ব্যবহার হবে বলে তিনি শঙ্কা প্রকাশ করেন।\r\nপুলিশের হিসাবে দেখা গেছে, এ বছরের জানুয়ারি থেকে গড়ে প্রতিদিন তিনটির বেশি ছিনতাই-দস্যুতার অভিযোগ থানায় নথিভুক্ত হয়েছে। এ সময় খুন হয়েছে প্রতিদিন গড়ে একটি করে। আর ছিনতাইয়ের ঘটনা পুলিশের হিসাবের চেয়ে অনেক বেশি। কারণ ছিনতাইকারীর কবলে পড়ে সব হারালেও বেশির ভাগ মানুষ হয়রানির ভয়ে থানায় যায় না, মামলা করে না।\r\n এ ব্যাপারে জানতে চাইলে ঢাকা মহানগর পুলিশের কমিশনার এ কে এম শহীদুল হক  প্রথম আলো কে বলেন, ছিনতাই যেমন হচ্ছে, তেমন অপরাধী ধরাও পড়ছে। কেউ রেহাই পাচ্ছে না। খুন যা হচ্ছে, তা বেশি নয়। রাজধানীর আইনশৃঙ্খলা পরিস্থিতি এখনো পুলিশের নিয়ন্ত্রণে রয়েছে।\r\nসূত্র জানায়, রাজধানীতে অপরাধ বৃদ্ধির ঘটনায় সরকারও এখন উদ্বিগ্ন। কী কারণে পুলিশ ঠিকমতো দায়িত্ব পালন করতে পারছে না, তা লিখিতভাবে জানাতে বলেছেন স্বরাষ্ট্রসচিব আবদুস সোবহান শিকদার। গত রোববার রাজারবাগে পুলিশের অপরাধসংক্রান্ত এক সভায় পুলিশ কর্মকর্তাদের তিনি এ নির্দেশ দেন।\r\nএকাধিক পুলিশ কর্মকর্তার সঙ্গে কথা বলে জানা গেছে, রাজনৈতিক সরকার ক্ষমতায় আসার পর বদলি আতঙ্কের কারণে অনেকে নিষ্ক্রিয় হয়ে পড়েন। এরপর রাজধানীর সব থানার ভারপ্রাপ্ত কর্মকর্তা (ওসি) ও উপপরিদর্শকদের বদলি করা হয়। কিন্তু পরিস্থিতির আর উন্নতি হয়নি।\r\nঅভিযোগ আছে, বেশির ভাগ কর্মকর্তা রাজনৈতিক নেতাদের তদবিরে বদলি হয়েছেন। ফলে তাঁরা ঊর্ধ্বতন কর্মকর্তাদের কথা শোনেন না। ঊর্ধ্বতন কর্মকর্তারাও তাঁদের নিয়ন্ত্রণ করতে পারছেন না। এসব পুলিশ সদস্য আইনশৃঙ্খলার দিকে মনোযোগ না দিয়ে উপরি আদায়ে নেমে পড়ায় পরিস্থিতির কোনো উন্নতি হচ্ছে না।\r\n খুন:  মহানগর পুলিশের হিসাবে দেখা গেছে, গত মে মাসে রাজধানীতে ২১টি খুনের ঘটনা ঘটেছে। আর জুনে হয়েছে ২৯টি। জুন মাসের চিত্র হলো—এ সময় ১০টি খুনের ঘটনায় অবৈধ আগ্নেয়াস্ত্রের ব্যবহার হয়েছে। এ ছাড়া পূর্বশত্রুতার জের ধরে চারটি, ধারালো অস্ত্র দিয়ে নয়টি, বাবার হাতে মাদকাসক্ত ছেলে খুন একজন, পাওনাদারের হাতে একজন খুন ছাড়াও গণপিটুনিতে ও অন্যান্য ঘটনায় তিনজন খুন হয়েছে।\r\n পুলিশ কর্মকর্তারা স্বীকার করেন, রাজধানীতে অবৈধ অস্ত্রের ব্যবহার আগের যেকোনো সময়ের চেয়ে বেড়েছে। সন্ত্রাসীরা এখন প্রকাশ্যে অস্ত্র নিয়ে ঘোরাফেরা করছে। অস্ত্রের ভয় দেখিয়ে চাঁদাবাজি হচ্ছে সর্বত্র। গত ২৬ জুন রাজধানীর কারওয়ান বাজারে সন্ত্রাসীরা গুলি করে ফল ব্যবসায়ী সমিতির সভাপতি ফারুক মোল্লা (৫৫), তাঁর ব্যক্তিগত কর্মচারী নুরুদ্দিন জুয়েল ও আওয়ামী লীগ নেতা আশরাফ মিয়া (৫০)। এ ঘটনায় অবশ্য পুলিশ অভিযুক্ত খুনীদের গ্রেপ্তার করেছে। \r\nগত ৭ জুলাই গৃহায়ণ ও গণপূর্ত অধিদপ্তরের নকশাকার রাকিবুল হাসান ইউসুফ কর্মস্থলে যাওয়ার পথে সন্ত্রাসীরা তাঁকে অপহরণের পর গুলি করে হত্যা করে। ১ জুলাই সেনানিবাস থানার মানিকদী বাজারে স্থানীয় যুবলীগ নেতা আব্বাস উদ্দিনকে গুলি করে সন্ত্রাসীরা। ১১ জুলাই রাজধানীর পুরানা পল্টন লেনের একটি বিজ্ঞাপনী সংস্থার কার্যালয়ে ঢুকে আবদুল হাই চৌধুরী (৪০) নামের এক প্রকৌশলীকে গুলি করে হত্যা করা হয়। এ রকম আরও অনেক ঘটনা প্রতিদিন ঘটছে।\r\n ছিনতাই-দস্যুতা:  ঢাকা মহানগর পুলিশের পরিসংখ্যানে দেখা গেছে, জানুয়ারি থেকে এপ্রিল পর্যন্ত চার মাসে রাজধানীতে ৪৮৪টি ছিনতাই-দস্যুতার মামলা হয়েছে। জানুয়ারিতে ১৪৬টি ঘটনায় ৪০৭ জনকে গ্রেপ্তার করা হয়েছে। ফেব্রুয়ারিতে ছিনতাই-দস্যুতার মামলা হয়েছে ১০৮টি। এ সময় ৩৬৬ জন গ্রেপ্তার হয়। মার্চে ৮২টি ঘটনায় ১০৫ জন ও এপ্রিলে ৪৮টি ঘটনায় ৫৫ জন গ্রেপ্তার হয়েছে। চার মাসে অজ্ঞান ও মলম পার্টির ৩০টি ঘটনা ঘটেছে। মে মাসে ৩৪টি এবং জুনে রাজধানীতে ৪৪টি ছিনতাইয়ের ঘটনা নথিভুক্ত হয়েছে। ছিনতাইয়ের ক্ষেত্রে অবৈধ অস্ত্রের ব্যবহার বেশি হচ্ছে।\r\n সূত্র জানায়, গত ১১ জুলাই রাজধানীর পোস্তগোলা এলাকায় গুলি করে সন্ত্রাসীরা বিভিন্ন পরিবহনের টিকিট বিক্রির ১৫ হাজার টাকা ছিনতাই করে। ১০ জুলাই রামপুরার বাসিন্দা হেনা খানম ও তাঁর ছেলে মোহাম্মদ হোসেনকে (১৮) কুপিয়ে তাঁদের কাছ থেকে সাড়ে পাঁচ লাখ টাকা কেড়ে নেয় ছিনতাইকারীরা। ৯ জুলাই তাঁতীবাজার বাঁশবাড়ী লেন এলাকায় সন্ত্রাসীরা নাসির আহমেদকে কুপিয়ে আহত করে ফোনসেট ছিনিয়ে নেয়। ৩ জুলাই দুপুরে গোলাপবাগে রনি (৩০) নামের এক ভাঙারি ব্যবসায়ীকে গুলি করে ছিনতাইকারীরা ৩৫ হাজার টাকা কেড়ে নেয়।\r\nসাধারণ মানুষের অভিযোগ, ছিনতাই বাড়লেও র‌্যাব-পুলিশ এখন একেবারেই নিষ্ক্রিয়। থানায় অভিযোগ দিয়েও কোনো কাজ হচ্ছে না। রাস্তায় পুলিশের টহলও কমে গেছে। ছিনতাই মামলা নেওয়ার ক্ষেত্রে পুলিশের অনীহার অভিযোগও পাওয়া গেছে। আবার মামলা হলেও ছিনতাইকারী ধরতে পুলিশের উৎসাহ দেখা যায় না। সিদ্ধেশ্বরীর বাসিন্দা আবদুর রহমান জানান, কিছুদিন আগে পল্টন এলাকায় তিন ছিনতাইকারী তাঁর কাছ থেকে ৫০ হাজার টাকা ছিনিয়ে নেয়। এ সময় তিনি এক ছিনতাইকারীকে ধরে পুলিশের হাতে সোপর্দ করেন। এ নিয়ে পল্টন থানায় তিনি বাদী হয়ে মামলাও করেন। তাঁর অভিযোগ, একজন আসামিকে ধরে দিলেও পুলিশ ওই দলের আর কাউকে গ্রেপ্তার করেনি। এমনকি ধরিয়ে দেওয়া আসামিকে রিমান্ডে নিয়ে জিজ্ঞাসাবাদও করেনি। উল্টো পুলিশ কর্মকর্তা বাদীকে জানান, আসামিরা পুলিশের চেয়ে প্রভাবশালী, তাদের গ্রেপ্তার করা যাবে না।\r\n কারণ : সাধারণ মানুষের অভিযোগ, অস্ত্রের ব্যবহার, খুন ও ছিনতাইয়ের প্রধান কারণ পুলিশের নিষ্ক্রিয়তা। পুলিশ তৎপর হলেই এ ধরনের অপরাধ কমে যায়। তা ছাড়া এদের গ্রেপ্তারে সমন্বিত কোনো উদ্যোগ নেই। আগে রাস্তায় টহল পুলিশ দেখা গেলেও এখন সন্ধ্যার পর ও ভোরে রাস্তায় টহল পুলিশ থাকে না। তা ছাড়া অস্ত্র উদ্ধারের বড় ধরনের কোনো অভিযান না হওয়ায় সন্ত্রাসীরা অস্ত্র নিয়ে প্রকাশ্যে চলাফেরা করার সাহস পাচ্ছে।\r\n পুলিশের বক্তব্য : ঢাকা মহানগর পুলিশের কমিশনার এ কে এম শহীদুল হক জানান, আইনশৃঙ্খলা পরিস্থিতি পুলিশের নিয়ন্ত্রণে আছে। প্রতিদিনই অস্ত্র উদ্ধার হচ্ছে। ভয় পাওয়ার মতো কোনো অবস্থা নেই বলে তিনি জানান। বর্তমান আইনশৃঙ্খলা পরিস্থিতি ২০০৮ সালের তুলনায় ভালো বলে তিনি দাবি করেন। \r\n","status":false,"publishDate":{"$date":{"$numberLong":"1247504400000"}},"createdAt":{"$date":{"$numberLong":"1751290097027"}},"__v":{"$numberInt":"0"}}
{"_id":{"$oid":"68629486f109871733ab621f"},"image":"image-1751291014090.webp","title":"বিচারিক আদালতে ফৌজদারি মামলা পরিচালনার ক্ষমতা হারাল পুলিশ","description":" ফৌজদারি বিচারিক আদালতে মামলা পরিচালনায় আর কোনো ক্ষমতা নেই পুলিশের। এখন থেকে এসব মামলার বিচারের ক্ষেত্রে রাষ্ট্রপক্ষে প্রতিনিধিত্ব করবেন সরকারি কৌঁসুলিরা, যাঁদের বেশির ভাগ দলীয় ভিত্তিতে নিয়োগ পেয়েছেন। এত দিন পুলিশ কর্মকর্তারাই এসব মামলা পরিচালনা করতেন। পুলিশের বর্তমান ও সাবেক শীর্ষস্থানীয় কর্মকর্তারা বলছেন, এটা বেআইনি নয়, তবে মামলা পরিচালনার বিষয়ে পুলিশের অনেক বেশি জবাবদিহি ছিল। অন্যদিকে অ্যাটর্নি জেনারেলের বক্তব্য, এ নিয়ে সমস্যা তৈরি হলে সরকার ব্যবস্থা নেবে। \r\nজানা গেছে, মামলা পরিচালনার ব্যাপারে আইন মন্ত্রণালয় থেকে একটি নির্দেশ দেশের সব আদালতে পাঠানো হয়েছে। ওই চিঠিতে পুলিশের হাতে থাকা সব মামলার নথি (ডকেট) অতিরিক্ত ও সহকারী সরকারি কৌঁসুলিদের (অতিরিক্ত পিপি ও এপিপি) হাতে বুঝিয়ে দেওয়ার জন্য পুলিশ সুপারদের নির্দেশ দেওয়া হয়েছে।\r\nআইন মন্ত্রণালয়ের এ সিদ্ধান্তের পর ১৮ জুলাই বিসিএস পুলিশ অ্যাসোসিয়েশনের বিশেষ বৈঠকে এ নিয়ে ক্ষোভ প্রকাশ করা হয়। বৈঠকে পুলিশ কর্মকর্তারা বলেন, পুলিশ এখন কোর্টে বসে কেরানির কাজ করবে। পরিকল্পিতভাবে পুলিশের ক্ষমতা খর্ব করা হচ্ছে বলেও তাঁরা অভিযোগ করেন।\r\nবাংলাদেশ পুলিশ অ্যাসোসিয়েশনের সাধারণ সম্পাদক ও ঢাকা জেলার পুলিশ সুপার ইকবাল বাহার এ ব্যাপারে বলেন, প্রধানমন্ত্রীর সঙ্গে অ্যাসোসিয়েশনের কর্মকর্তাদের দেখা করার কথা রয়েছে। তখন এ নিয়ে আলোচনা হবে। \r\nএ বিষয়ে অ্যাটর্নি জেনারেল মাহবুবে আলম বলেন, ‘এটা সরকারের সিদ্ধান্ত। পুলিশের কাজ হলো মামলার তদন্ত করা। মামলা পরিচালনা করা তাদের কাজ নয়।’ এত দিন কেন পুলিশ সেই কাজ করত জানতে চাইলে তিনি বলেন, ‘বিগত দিনে সরকারি আইন কর্মকর্তার সংকটের কারণে পুলিশই বিচারিক আদালতে মামলা পরিচালনা করত। কিন্তু বর্তমানে সরকারি আইন কর্মকর্তাদের সংকট নেই।’\r\nস্বরাষ্ট্র মন্ত্রণালয়ের সূত্র জানায়, আইন মন্ত্রণালয়ের সলিসিটর শাখা থেকে গত ২৩ জুন এ সংক্রান্ত একটি প্রজ্ঞাপন দেশের সব আদালত ও পুলিশ সুপারদের কার্যালয়ে পাঠানো হয়। এতে বলা হয়, ‘বিচারকার্য সুষ্ঠুভাবে পরিচালনার স্বার্থে ১৮৯৮ সালের ফৌজদারি কার্যবিধির ৪৯২/৪৯৩ ধারা মোতাবেক দেশের সকল জেলার মুখ্য বিচারিক হাকিম আদালত, মুখ্য মহানগর হাকিম (সিএমএম) আদালত, অতিরিক্ত বিচারিক হাকিম আদালত, অতিরিক্ত সিএমএম বিচারিক আদালতে সংশ্লিষ্ট জেলার অতিরিক্ত পিপি এবং অন্যান্য বিচারিক হাকিমের আদালতে এপিপিরা বিচার পর্যায় থেকে মামলা পরিচালনা করিবেন।’ ওই চিঠিতে বর্তমানে পুলিশের হাতে থাকা সব মামলার নথি অতিরিক্ত পিপি ও এপিপিদের হাতে বুঝিয়ে দিতে বলা হয়।\r\nএদিকে পুলিশ সূত্র জানায়, এর আগে বিভিন্ন ম্যাজিস্ট্রেট আদালতে পুলিশ কর্মকর্তারা রাষ্ট্রপক্ষ হিসেবে মামলা পরিচালনা করতেন। ১৮৯৮ সালের ফৌজদারি কার্যবিধি প্রণয়নের পর থেকে সরকার ওই বিধির ৪৯৫(১) ধারা অনুযায়ী রাষ্ট্রপক্ষে পুলিশ কর্মকর্তারা নিম্ন আদালতে (ম্যাজিস্ট্রেট আদালতে) মামলা পরিচালনা করতেন।\r\nফৌজদারি কার্যবিধির ৪৯২(২) ধারায় পুলিশকে মামলা পরিচালনার ক্ষমতা দিয়ে বলা হয়েছে, ‘পাবলিক প্রসিকিউটরের অনুপস্থিতিতে বা যে ক্ষেত্রে কোন পাবলিক প্রসিকিউটর নিযুক্ত হন নাই, সেই ক্ষেত্রে মামলা পরিচালনার জন্য চিফ মেট্রোপলিটন ম্যাজিস্ট্রেট বা জেলা ম্যাজিস্ট্রেট অথবা জেলা ম্যাজিস্ট্রেটের নিয়ন্ত্রণ সাপেক্ষে মহকুমা ম্যাজিস্ট্রেট সরকার কর্তৃক এই সম্পর্কে নির্ধারিত পদের নিম্নপদস্থ পুলিশ অফিসার ব্যতীত অন্য যে কোন ব্যক্তিকে পাবলিক প্রসিকিউটর নিয়োগ করিতে পারেন।’ \r\nবর্তমান সরকার ক্ষমতায় আসার পর সর্বাধিক সংখ্যক আইনজীবীকে দেশের বিভিন্ন জজ আদালতে সরকারি কৌঁসুলি হিসেবে নিয়োগ দেওয়া হয়েছে। আরও কিছু সরকারি কৌঁসুলি নিয়োগের বিষয়টি প্রক্রিয়াধীন।\r\nঅভিযোগ আছে, দলীয় পরিচয়ের ভিত্তিতে এসব আইন কর্মকর্তাকে নিয়োগ দেওয়া হয়েছে। অন্যদিকে সব আমলের চেয়ে বেশিসংখ্যক সরকারি কৌঁসুলি নিয়োগ দেওয়ার পরও আওয়ামী সমর্থক আইনজীবীদের মধ্যে (যাঁরা নিয়োগবঞ্চিত) এখনো ক্ষোভ বিরাজ করছে। এই ক্ষোভ নিরসনের জন্য আরও সরকারি কৌঁসুলি নিয়োগ দেওয়া হচ্ছে বলে জানা গেছে।\r\nঢাকার আদালত সূত্রে জানা গেছে, ঢাকার দায়রা জজ আদালতে দুজন অতিরিক্ত সরকারি কৌঁসুলির স্থানে ১৮ জন ও ঢাকা মহানগর দায়রা আদালতে দুজনের স্থানে সাতজনকে নিয়োগ দেওয়া হয়েছে। তাঁদের সঙ্গে বিভিন্ন আদালতে মামলা পরিচালনা করতে দায়িত্ব দেওয়া হয়েছে বেশ কয়েকজন সহকারি কৌঁসুলিকে। তাঁদের অনেকেরই কোনো কাজ নেই। অনেক আদালতে দৈনিক কার্যতালিকায় যে মামলা রয়েছে, তার চেয়ে সরকারি কৌঁসুলির সংখ্যা বেশি বলেও অভিযোগ পাওয়া যাচ্ছে।\r\nএত দিন একটি আদালতে একজন পুলিশ কর্মকর্তা মামলা পরিচালনার দায়িত্ব পালন করতেন। এখন প্রতিটি আদালতে দুই বা ততোধিক সরকারি কৌঁসুলি নিয়োগ দেওয়া হচ্ছে। তাঁদের নির্ধারিত বেতন দেওয়া না হলেও মামলা পরিচালনার জন্য ভাতা দেওয়ার ব্যবস্থা থাকবে। এতে আগের তুলনায় রাষ্ট্রীয় ব্যয় বাড়বে বলে সাধারণ আইনজীবীরা মনে করেন।\r\nনাম প্রকাশ না করার শর্তে বিএনপি সমর্থক একজন আইনজীবী বলেন, ‘দলীয় লোকদের রাষ্ট্রীয় সম্পদ ভাগ-বাটোয়ারা করে খাওয়ানোর জন্যই এত সরকারি কৌঁসুলি নিয়োগ করা হচ্ছে।’\r\nপুলিশ সদর দপ্তরের সূত্র জানায়, এখন বিচারিক হাকিম (জুডিশিয়াল ম্যাজিস্ট্রেট) আদালত ও মহানগর হাকিম (মেট্রোপলিটান ম্যাজিস্ট্রেট) আদালতে দায়িত্বরত পুলিশ সদস্যরা শুধু দাপ্তরিক কাজ করবেন। তবে মামলার আলামত আগের মতোই তাঁদের হাতে থাকবে। আগে আদালতের সাধারণ শাখার (জিআর সেকশন) পুলিশ কর্মকর্তারা আদালতে মামলা উপস্থাপন করতেন। বিচারিক আদালতে পুলিশ পরিদর্শকেরা সাক্ষী হাজির, আলামত উপস্থাপন থেকে শুরু করে মামলা পরিচালনার সবকিছুই করতেন। আইন মন্ত্রণালয়ের এ সাকু‌র্লারের ফলে তাঁদের সে সুযোগ এখন আর থাকছে না। পুলিশ কর্মকর্তাদের আশঙ্কা, এতে করে আদালতে কাজের কোনো সমন্বয় থাকবে না। সাক্ষী উপস্থাপন, আদালতে নথি উপস্থাপন, আসামির রিমান্ডের আবেদন এসব নিয়ে জটিলতা তৈরি হবে। তা ছাড়া সরকারি কৌঁসুলিরা দলীয় হওয়ায় মামলা পরিচালনার ক্ষেত্রে তাঁদের নিরপেক্ষতা নিয়েও প্রশ্ন উঠবে।\r\nসূত্র জানায়, অনেক মামলার সাক্ষী আদালতে এলেও দলীয় নেতাদের চাপে তাদের আদালতের সামনে হাজির করা হয় না। ইচ্ছাকৃতভাবে আলামত আদালতে উপস্থাপন করা হয় না এমন নজিরও আছে। এর ফলে প্রতিদিন আলামত হাজির না করার কারণে জব্দ তালিকার সাক্ষী ফেরত যায়। পুলিশের একজন কর্মকর্তা জানান, পুলিশকে জবাবদিহিতার মধ্যে কাজ করতে হয়। কিন্তু সরকারি কৌঁসুলিদের সেই অর্থে কোনো জবাবদিহিতা নেই।\r\nএ ব্যাপারে জানতে চাইলে পুলিশের সাবেক মহাপরিদর্শক এএসএম শাহজাহান বলেন, ‘এটা বেআইনি নয়। যাঁরা মামলা পরিচালনা করবেন, তাঁদের জবাবদিহিতার ব্যবস্থা না থাকলে হিতে বিপরীত হতে পারে। পুলিশ এটা করলেও তাদের জবাবদিহিতা ছিল। আর সরকার যদি এটা এতই গুরুত্বপূর্ণ মনে করে তবে এ প্রক্রিয়াটি ধাপে ধাপে করা উচিত ছিল।’\r\nঢাকা মহানগর পুলিশের কমিশনার এ কে এম শহীদুল হক এ প্রসঙ্গে বলেন, ‘দেড় শ বছর ধরে পুলিশ মামলা পরিচালনা করে আসছে। পুলিশ প্রবিধান অনুসারে কোর্ট পুলিশ গঠন করা হয়েছে। এখন হঠাৎ করে তাদের কাজ বন্ধ করা হচ্ছে।’ তিনি বলেন, ‘পুলিশের সব কাজের জবাবদিহিতা আছে, কিন্তু সরকারি কৌঁসুলি কার কাছে জবাব দেবেন তার কোনো ঠিক-ঠিকানা নেই। এভাবে চললে মামলার যে কী হাল হবে, তা সবাই হাড়ে হাড়ে টের পাবেন।’ \r\nঅ্যাটর্নি জেনারেল এ প্রসঙ্গে বলেন, ‘বিচার বিভাগ পৃথক্করণ বিষয়ে মাসদার হোসেন মামলার রায় অনুযায়ী সরকারের সিদ্ধান্ত নীতিগতভাবে সঠিক। রাষ্ট্রের পক্ষে সরকারি আইন কর্মকর্তা মামলা পরিচালনা করবেন—আইন অনুসারে এটাই স্বাভাবিক। এতে কোনো সমস্যা তৈরি হলে সরকার অবশ্যই ব্যবস্থা গ্রহণ করবে।’\r\n\r\n","status":true,"publishDate":{"$date":{"$numberLong":"1248973200000"}},"createdAt":{"$date":{"$numberLong":"1751291014165"}},"__v":{"$numberInt":"0"}}
{"_id":{"$oid":"686294abf109871733ab6223"},"image":"image-1751291051236.webp","title":"গ্যাসের অভাবে চালু হচ্ছে না কেইপিজেড","description":"শুধু গ্যাস সংযোগের অভাবে চালু হতে পারছে না বেসরকারি উদ্যোগে গড়ে তোলা চট্টগ্রামের কোরিয়ান রপ্তানি প্রক্রিয়াকরণ অঞ্চল বা কেইপিজেড। উদ্যোক্তারা বললেন, সরাসরি বিদেশি বিনিয়োগে বাস্তবায়নাধীন দেশের প্রথম বেসরকারি এই ইপিজেডে স্থাপিত হতে যাচ্ছে বিশ্বের সর্ববৃহৎ জুতার কারখানা। শুধু জুতার কারখানাটিতেই সরাসরি কর্মসংস্থানের সুযোগ হবে প্রায় ৪০ হাজার লোকের। কিন্তু গ্যাস সংযোগ না পাওয়ার কারণে তা করা যাচ্ছে না।\r\nচট্টগ্রামের এই কোরিয়ান রপ্তানি প্রক্রিয়াকরণ অঞ্চল বা কেইপিজেডে প্রায় সাড়ে তিন লাখ লোকের কর্মসংস্থানের আয়োজন অনেকটা নীরবেই সম্পন্ন হতে চলছে। শাহ আমানত আন্তর্জাতিক বিমানবন্দরের বিপরীতে কর্ণফুলী নদীর দক্ষিণ তীরে প্রায় আট হাজার বিঘা জমির ওপর বিশ্বমানের এই ইপিজেড গড়ে তোলার কাজ এখন প্রায় শেষ পর্যায়ে।\r\nপ্রাথমিক পর্যায়ে ১০০ কোটি ডলারের বিনিয়োগ লক্ষ্যমাত্রা নিয়ে এই ইপিজেডের যাত্রা শুরু হলেও ভবিষ্যতে বিনিয়োগের পরিমাণ আরও অনেক বেশি হতে পারে বলে আশা করছেন এর উদ্যোক্তারা। \r\nসূত্রগুলো জানিয়েছে, দেশের সর্ববৃহৎ বিশেষ অর্থনৈতিক জোন কেইপিজেডের মূল উদ্যোক্তা হলেন বাংলাদেশের ইপিজেডগুলোয় বিদেশি বিনিয়োগকারীদের সংগঠন বেপজিয়ার সভাপতি কিহাক সং। তাঁর মালিকানাধীন সিউলভিত্তিক বহুজাতিক কোম্পানি ইয়ংওয়ান করপোরেশন বাংলাদেশের ইপিজেডসমূহে এককভাবে সবচেয়ে বড় বিনিয়োগকারী। ঢাকা ও চট্টগ্রাম ইপিজেডে ইয়ংওয়ানের মালিকানাধীন ১৮টি শিল্পপ্রতিষ্ঠানে বর্তমানে কর্মরত রয়েছেন প্রায় ৪০ হাজার বাংলাদেশি।\r\nকেইপিজেড স্থাপনের জন্য সরকার চট্টগ্রাম জেলার পটিয়া, আনোয়ারা ও কর্ণফুলী থানার অন্তর্গত সর্বমোট দুই হাজার ৪৯২ একর জমি অধিগ্রহণের পর ১৯৯৯ সালের আগস্ট মাসে ইয়ংওয়ান করপোরেশনের কাছে হস্তান্তর করে। ওই বছরেরই অক্টোবর মাসে তৎকালীন সরকারের প্রধানমন্ত্রী প্রকল্পটির উদ্বোধন করেন। \r\nকিন্তু পরবর্তীকালে অজ্ঞাত কারণে কেইপিজেডের অপারেশনাল লাইসেন্সপ্রাপ্তি অস্বাভাবিক দীর্ঘসূত্রতার কবলে পড়ে। টানা আট বছরের চেষ্টার পর অবশেষে ২০০৭ সালে সরকারের কাছ থেকে অপারেশনাল লাইসেন্স লাভ করে কেইপিজেড। \r\nজানা যায়, কর্ণফুলী সারকারখানা-সংলগ্ন (কাফকো) বিশাল এলাকাজুড়ে কেইপিজেডের জন্য প্রস্ত্ততকৃত জায়গাটি দীর্ঘদিন একটি পরিত্যক্ত এলাকা হিসেবে চিহ্নিত ছিল। কাফকোর পরিচালিত বেশ কয়েকটি গভীর নলকূপের (ডিপ টিউবওয়েল) প্রভাবে পুরো এলাকাটি অনেকটা মরুভূমিতে পরিণত হয়। পানির অভাবে এসব জমিতে কোনো ধরনের চাষাবাদও হতো না। \r\nঅথচ বিশাল আকারের ইপিজেড গড়ে তোলার জন্য এই পরিত্যক্ত জায়গাই বেছে নেন কিহাক সং। এখন জায়গাটির কাছে অতীতের চেহারা কল্পনা করাও মুশকিল। কারণ সেখানে ১০ লাখ গাছ রোপণ আর জলাধার তৈরির মাধ্যমে এক নয়নাভিরাম নৈসর্গিক পরিবেশ সৃষ্টি হয়েছে। গড়ে তোলা হয়েছে ১৮ হোলবিশিষ্ট একটি আন্তর্জাতিক মানের গলফ কোর্স। কেইপিজেডের প্রস্তাবিত কারখানাগুলোর কাঁচামাল আমদানি ও উৎপাদিত পণ্য রপ্তানির সুবিধার্থে প্রকল্পসংলগ্ন কর্ণফুলী নদীতে একটি নিজস্ব জেটি নির্মাণেরও উদ্যোগ নিয়েছে ইয়ংওয়ান করপোরেশন।\r\nএ ছাড়া বড় বড় বিদেশি বিনিয়োগকারীকে আকৃষ্ট করার জন্য প্রয়োজনীয় সব রকম সুযোগ-সুবিধা ও পরিবেশ সৃষ্টির যাবতীয় ব্যবস্থাও নেওয়া হয়েছে।\r\nএর আগে কেইপিজেডের অপারেশনাল লাইসেন্সপ্রাপ্তির প্রক্রিয়া বিলম্বিত হওয়ার কারণে ইয়ংওয়ান করপোরেশনে বাংলাদেশের জন্য নির্ধারিত তাদের বেশ কিছু বিনিয়োগ ভিয়েতনাম ও চীনে নিয়ে যেতে বাধ্য হয়েছে। \r\nসাংবাদিকদের সঙ্গে আলাপকালে ইয়ংওয়ান করপোরেশন বাংলাদেশের পরিচালক (অপারেশনাল সাপোর্ট) ক্যাপ্টেন সিকদার মেসবাহউদ্দিন আহমেদ বলেন, ‘কেইপিজেডকে সাজানো হচ্ছে আগামী ১০০ বছরের সম্ভাবনাকে মাথায় রেখে। এখানে একটি স্বতন্ত্র আইটি পার্ক ও গবেষণাকেন্দ্র প্রতিষ্ঠার জন্য পৃথকভাবে ১০০ একর জমি রাখা হচ্ছে।’\r\nতিনি জানান, বিনিয়োগকারীদের সুবিধার্থে প্রকল্প এলাকায় ব্যাংক, কাস্টমস, সিঅ্যান্ডএফ, শিপিং এজেন্ট ও ট্রাভেল এজেন্টসহ বন্দরসম্পর্কিত সেবাসমূহের ব্যবস্থা থাকবে। থাকবে প্রয়োজনীয় আবাসনের ব্যবস্থা, হাসপাতাল, স্কুল, কলেজ ও বিনোদনকেন্দ্র। \r\nসিকদার মেসবাহউদ্দিন বলেন, কেইপিজেড পুরোদমে চালু হলে প্রাথমিকভাবে অন্তত ১০০ কোটি ডলারের সমপরিমাণ সরাসরি বিদেশি বিনিয়োগ আসবে। প্রত্যক্ষ ও পরোক্ষভাবে অন্তত সাড়ে তিন লাখ লোকের কর্মসংস্থানের সুযোগ সৃষ্টি হবে।\r\n \r\n","status":true,"publishDate":{"$date":{"$numberLong":"1249837200000"}},"createdAt":{"$date":{"$numberLong":"1751291051303"}},"__v":{"$numberInt":"0"}}
{"_id":{"$oid":"686294cbf109871733ab6227"},"image":"image-1751291083743.webp","title":"দেশে-বিদেশে গাড়ি চালাবেন নারীপুলিশ ","description":"আ সনটা চালকের। ডানে-বাঁয়ে স্টিয়ারিং, গিয়ার, ব্রেক, এক্সিলারেটর। সামনে-পেছনে রিয়ার ভিউ মিরর, হাত ব্রেক; সতর্কতার জন্য আছে সিটবেল্টও। গাড়ি চালাতে যা যা দরকার তার সবাই আছে। নেই শুধু সামনে এগিয়ে যাওয়ার রাস্তা। একেবারে যে নেই তাও কি বলা যাবে! চোখের সামনে পাশাপাশি বসানো তিনটি কম্পিউটার মনিটর। ইঞ্জিন চালু করতেই সেই মনিটরে ভেসে উঠছে একেবারে সত্যিকারের রাস্তার ছবি। কখনো আঁকাবাঁকা, কখনো বন্ধুর; সেই পথ ধরে চলছে গাড়ি। আধুনিক বিনোদন পার্কে বাচ্চাদের খেলনার মতো দেখতে এ যন্ত্রটির নাম ‘ড্রাইভিং সিমুলেটর’। পুলিশ বাহিনীর নারীসদস্যরা এই যন্ত্র দিয়েই গাড়ি চালানোয় হাতেখড়ি নিচ্ছেন।\r\nরাজধানীর রাস্তায় পুরুষের পাশপাশি আজকাল অনেক নারীই গাড়ি চালাচ্ছেন। অনেক প্রতিষ্ঠানে পেশাদার নারীচালকও আছেন। পুলিশ বাহিনীর নারীসদস্যরাও সেভাবে গাড়ি চালাবেন, সেটাই স্বাভাবিক। এ আর নতুন কী? আপাতদৃষ্টিতে ভাবনাটা এ রকম হলেও এর পেছনে আছে স্বপ্নময় এক পরিকল্পনা। ঢাকার অতিরিক্ত পুলিশ উপকমিশনার (সদর দপ্তর) জেসমিন বেগম সেই স্বপ্নের কথা জানালেন, জাতিসংঘ শান্তিরক্ষা মিশনে নারীপুলিশ সদস্যদের নিয়ে গঠিত একটি সুসজ্জিত (যানবাহন ও সরঞ্জামসহ) দল পাঠানোর কথা ভাবা হচ্ছে। এ দলের সবাই থাকবেন নারী। এর মাধ্যমে দেশ বিরাট অঙ্কের বৈদেশিক মুদ্রা অর্জন করবে। দেশের মুখ উজ্জ্বল করার এ স্বপ্ন দেখছেন পুলিশ বাহিনীর নারীসদস্যরা। ড্রাইভিং সিমুলেটরের ভারচুয়াল পর্দা থেকেই সে স্বপ্নের সূচনা হচ্ছে বলে জানালেন জেসমিন বেগম।\r\nরাজারবাগ পুলিশ লাইনে ৩১ জুলাই থেকে শুরু হয়েছে ১৫ জন নারীপুলিশের গাড়ি চালানোর প্রশিক্ষণ কর্মসূচি। এ দলে আছেন একজন সাব-ইন্সপেক্টর, দুজন সহকারী সাব-ইন্সপেক্টর ও ১২ জন কনস্টেবল। প্রথমে ভারচুয়াল পর্দায় গাড়ি চালানো, এরপর ইঞ্জিন ও ট্রাফিক আইন সম্পর্কে ধারণা নেওয়া, মাঠে সত্যিকারের গাড়িচালনা, প্রশিক্ষণ শেষে রাস্তায় নামা। এভাবে ধাপে ধাপে সাজানো হয়েছে প্রশিক্ষণ কর্মসূচি। \r\nপুলিশের জনসংযোগ শাখার সহকারী পুলিশ সুপার শ্যামল কুমার মুখার্জি জানালেন, পাঁচ সপ্তাহের প্রশিক্ষণ শেষে শিক্ষার্থীরা যাতে রাস্তায় নামতে পারেন, এ জন্য কঠোর অনুশীলন করানো হচ্ছে। \r\nএ প্রশিক্ষণের পুরো কাজটিই করছেন পুলিশ বাহিনীর সদস্যরা।\r\nপ্রশিক্ষণার্থী নারীদের মধ্যে আছেন সাব-ইন্সপেক্টর নাজমা আক্তার। নিজের প্রশিক্ষণ সম্পর্কে তিনি বললেন, এ প্রশিক্ষণে তাঁরা শুধু গাড়ি চালানোই শিখছেন না, ভালো চালক হতে হলে কী গুণাবলি থাকতে হয়, গাড়ি চালানোর সময় কোন কাগজপত্র সঙ্গে রাখতে হয়, কোন দিকে লক্ষ রাখতে হয়, যানবাহন আইন কী—এসবও শিখছেন। এমনকি বৃষ্টিতে, কুয়াশায়, শহরে, রাতে গ্রামের রাস্তায়, পাহাড়ি পথে কী করে গাড়ি চালাতে হয়, তাও শেখানো হচ্ছে। ইঞ্জিনের ছোট-বড় সমস্যা, চাকা বদল করার প্রশিক্ষণও তাঁরা নিচ্ছেন। \r\nআরও দুই শিক্ষার্থী নীলিমা আক্তার ও শাহনাজ জানালেন, গাড়ি চালানোর জন্য প্রথম দরকার সাহস। সে সাহস তাঁরা অর্জন করেছেন। \r\nএখন হাতে-কলমে শিখছেন। কয়েক দিন পর মাঠে নামবেন। তাঁদের ইচ্ছা পুলিশ বাহিনীতে পেশাদার চালক হিসেবে কাজ করার। আমেনা খানম, জোনাকি আক্তার, কামরুন্নাহার, নাজমীন, লাবণী সাবরিন, পান্নাসহ আরও কয়েকজন জানালেন তাঁদের কাছে এ অনুভূতি একেবারে অন্য রকম।\r\nজানা গেল, গাড়ি চালানো শেখার জন্য আগ্রহী নারীপুলিশের সদস্যদের কাছে নাম চাওয়া হয়েছিল। ১৮০ জন প্রথম পর্যায়ে আগ্রহ প্রকাশ করেন। তাঁদের মধ্যে বাছাই করা ১৫ জন শিখছেন প্রথম ধাপে। ধীরে ধীরে সবাইকে গাড়ি চালানো শেখানো হবে।\r\nপুলিশের এই নারীসদস্যরা নিজেরা রাজধানীর রাস্তায় গাড়ি চালাবেন। ধাওয়া করবেন অপরাধীর পেছনে। পুরুষপুলিশের পাশপাশি কর্মক্ষেত্রে সমান তালে এগিয়ে যাবনে তাঁরাও। দেশে নারীপুলিশের সদস্য আছেন প্রায় দুই হাজার। \r\nতাঁদের মধ্যে ডিআইজির মতো উচ্চপদেও নারীরা রয়েছেন। কর্মক্ষেত্রে নারী-পুরুষের কোনো পার্থক্য নেই, সে বিষয়টি প্রমাণ করতেই পুরুষদের প্রচলিত কাজেও নারীরা সাফল্যের পরিচয় দিয়েছেন। একদিন সব নারীপুলিশ সদস্যও গাড়ি চালাতে পারবেন, এমনটি আশা করছেন জেসমিন বেগম।\r\n","status":true,"publishDate":{"$date":{"$numberLong":"1250010000000"}},"createdAt":{"$date":{"$numberLong":"1751291083759"}},"__v":{"$numberInt":"0"}}
{"_id":{"$oid":"686294ecf109871733ab622b"},"image":"image-1751291116729.webp","title":"সশস্ত্র বাহিনীর অবসরপ্রাপ্তদের বিডিআরে নিয়োগের প্রস্তাব","description":" সশস্ত্র বাহিনী থেকে অবসরে যাওয়া সদস্যদের নিয়োগ করে বিডিআর বাহিনী পুনর্গঠন করা হবে। এর সংখ্যা হবে বিডিআরের মোট সদস্যের প্রায় ৩০ শতাংশ। বাণিজ্যমন্ত্রী ফারুক খানের নেতৃত্বাধীন বিডিআরের পুনর্গঠনসংক্রান্ত উচ্চপর্যায়ের কমিটি সরকারের কাছে এ প্রস্তাব দেবে বলে জানা গেছে। কমিটি বিডিআর সদস্যদের চাকরির বয়সসীমা কমিয়ে সেনাবাহিনীর মতো করারও প্রস্তাব করেছে।\r\nপ্রস্তাবের ব্যাপারে জানতে চাইলে বিডিআরের মহাপরিচালক মেজর জেনারেল মইনুল ইসলাম বলেন, বিডিআর বিদ্রোহের মামলার বিচার শুরু হলে বাহিনীতে সদস্য ঘাটতি দেখা দেবে, সেই ঘাটতি পূরণ করার জন্য প্রশিক্ষণ পাওয়া লোক দরকার হবে। এ কারণে সশস্ত্র বাহিনী থেকে অবসরে যাওয়া লোকদের আত্তীকরণের কথা ভাবা হবে। \r\nবিগত ২৫ ও ২৬ ফেব্রুয়ারি পিলখানাসহ সারা দেশে বিডিআর বিদ্রোহের ঘটনায় ৫৭ জন সামরিক কর্মকর্তাসহ ৭৪ জন নিহত হন। এ ঘটনা নিয়ে ঢাকার বাইরে ৪০টি ও ঢাকায় একটি মামলা করা হয়। এর বাইরে উচ্চপর্যায়ের দুটি তদন্ত কমিটিও এ ঘটনা তদন্ত করে প্রতিবেদন দাখিল করে। পিলখানার ঘটনার তদন্তের তদারকি ও সমন্বয়ের জন্য সরকার বাণিজ্যমন্ত্রী ফারুক খানকে প্রধান করে উচ্চপর্যায়ের একটি কমিটি গঠন করে। \r\nবিডিআর সূত্র জানায়, প্রস্তাবে বিডিআরের নাম বদল করে বর্ডার গার্ডস বাংলাদেশ বা বাংলাদেশ সীমান্ত বাহিনী রাখার পক্ষে মত দেওয়া হয়েছে। তবে বাহিনীর লোগো ও গাড়ির রং আগের মতো নীল রাখা হবে। মনোগ্রামে থাকবে সীমান্ত পিলার, তার দুই পাশের রাইফেল ধান ও গমের শীষে আবৃত, ওপরে শাপলা ফুল। এতে দুই ধরনের পোশাকের কথা বলা হয়েছে। একটি হলো কালো, ধূসর বা খয়েরি সামরিক পোশাক আর অপরটি এক রঙের কালচে খয়েরি শার্ট ও ধূসর প্যান্ট।\r\n জনবল : প্রস্তাবে বলা হয়েছে, এ বাহিনী হবে সশস্ত্র বাহিনীর কর্মকর্তাদের অধীনে মিশ্রিত বাহিনী। বাহিনীর অন্য পদের জনবলের মধ্যে ৩০ শতাংশ জনবল সশস্ত্র বাহিনী থেকে অবসরপ্রাপ্ত যোগ্য লোকদের আত্তীকরণ করা হবে। বাকি ৭০ শতাংশ জনবল থাকবে বাহিনীর নিজস্ব জনবল। তবে এই ৭০ শতাংশ জনবল তিন থেকে পাঁচ বছরের মধ্যে হ্রাস করা হবে। তাঁদের মধ্যে যাঁরা দোষী সাব্যস্ত হবেন, তাঁদের শাস্তি, বরখাস্ত বা বাধ্যতামূলক অবসর দেওয়া হবে। যাঁরা দোষী সাব্যস্ত হবেন না, কিন্তু সন্দেহের ঊর্ধ্বে নন, তাঁদের ধাপে ধাপে সোনালি করমর্দনের (গোল্ডেন হ্যান্ডশেক) মাধ্যমে বিদায় করা হবে। \r\n অঞ্চল : প্রস্তাবিত সুপারিশে বর্তমান কাঠামোর বদলে সারা দেশকে চারটি অঞ্চলে ভাগ করার পরামর্শ দেওয়া হয়েছে। এসব অঞ্চলের মধ্যে রয়েছে খুলনা ও কুষ্টিয়া সেক্টর নিয়ে দক্ষিণ-পশ্চিম জোন। এ অঞ্চলের সদর দপ্তর হবে যশোরে। রাজশাহী, রংপুর ও দিনাজপুর নিয়ে উত্তর-পশ্চিম সেক্টর। এর সদর দপ্তর হবে নওগাঁয়। ময়মনসিংহ, সিলেট ও কুমিল্লা নিয়ে উত্তর-পূর্ব জোন। এর সদর দপ্তর হবে ব্রাহ্মণবাড়িয়ায়। কক্সবাজার, বান্দরবান, খাগড়াছড়ি, রাঙামাটি ও মাসালং সেক্টর নিয়ে দক্ষিণ-পূর্ব জোন। এর সদর দপ্তর হবে চট্টগ্রামে। \r\n কাঠামো:  প্রস্তাবে বলা হয়, বিডিআরের বর্তমান দাপ্তরিক কাঠামো তিন স্তরবিশিষ্ট। এগুলো হলো—সদর দপ্তর, সেক্টর ও ব্যাটালিয়ন। বর্তমান কাঠামোর বদলে অঞ্চলভিত্তিক (রিজিওন) আরেকটি   নতুন স্তর করার প্রস্তাব করা হয়েছে। আঞ্চলিক প্রধান হবেন ব্রিগেডিয়ার জেনারেল পদমর্যাদার কর্মকর্তা। তাঁর নিয়ন্ত্রণে থাকবে সেক্টর ও ব্যাটালিয়ন। এতে আরও বলা হয়েছে, সব ক্ষেত্রে কোম্পানি কমান্ডার মেজর বা ক্যাপ্টেন পদের কর্মকর্তা হবেন। বর্তমানে কোম্পানি কমান্ডার হিসেবে কর্মকর্তা নেই।\r\n অস্ত্র : প্রস্তাবে বলা হয়েছে, পিলখানায় বিডিআর সদর দপ্তরে বর্তমানে পাঁচটি সেক্টর রয়েছে। এসব সেক্টরের মধ্যে একটি বা দুটি সেক্টর রেখে বাকি তিনটি সেক্টর নারায়ণগঞ্জ, কেরানীগঞ্জ, সাভার বা গাজীপুরে স্থানান্তর করতে হবে। সেই সঙ্গে ব্যাটালিয়নের ভারী অস্ত্র এলএমজি, মর্টার ও গ্রেনেড ঢাকা ব্যাটালিয়নে না রাখার পরামর্শ দেওয়া হয়েছে। এর বদলে এসব ব্যাটালিয়নে দাঙ্গা দমনে পুলিশ ব্যবহার করে—এমন সরঞ্জাম রাখার সুপারিশ করা হয়েছে। ঢাকাসহ অন্য ব্যাটালিয়নের সংরক্ষিত অতিরিক্ত গোলাবারুদ ব্যাটালিয়নে না রেখে কাছের সেনাবাহিনীর অস্ত্রাগারে রাখার সুপারিশ করা হয়েছে। যেখানে অস্ত্রাগার নেই, সেখানে বিডিআরের টাকায় অস্ত্রাগার তৈরি করে দিতে বলা হয়েছে। \r\n চাকরির বয়স : সেনাবাহিনীর আদলে বিডিআরেও র‌্যাংক অনুযায়ী চাকরির বয়স নির্ধারণের পরামর্শ দিয়েছে কমিটি। এতে বলা হয়েছে, বিডিআরের চাকরির জন্য সিপাই ৪৫ বছর, ল্যান্স কর্পোরাল ৪৬ বছর, কর্পোরাল ৪৮ বছর, সার্জেন্ট ৫০ বছর, ওয়ারেন্ট অফিসার ৫৩ বছর, সিনিয়র ওয়ারেন্ট অফিসার ৫৫ এবং এডি বা ডিএডির ক্ষেত্রে পদোন্নতি থেকে পাঁচ বছর বা ৫৭ বছর, যেটা আগে আসে। সৈনিকেরা সুবেদার মেজর পর্যন্ত অনাররি র‌্যাংক পাবেন বলে কমিটি সুপারিশ করেছে। \r\n গোয়েন্দা নেটওয়াক র্: কমিটি বিডিআরের জন্য তিন স্তরবিশিষ্ট গোয়েন্দা নেটওয়ার্ক তৈরির প্রস্তাব করেছে। প্রথম স্তরে এনএসআই ও ডিজিএফআইতে বিডিআরের জন্য বিশেষ ডেস্ক থাকবে। এতে বিডিআরের সদস্যও থাকবেন। এ ডেস্ক আন্তগোয়েন্দা সংস্থাগুলোর মধ্যে জাতীয় পর্যায়ে গোয়েন্দা কার্যক্রম সমন্বয় করবে। এ ডেস্ক তাদের প্রাপ্ত সব তথ্য মহাপরিচালককে জানাবে। দ্বিতীয় স্তরে রয়েছে কাউন্টার ইন্টেলিজেন্স। সেনাবাহিনী ও র‌্যাবের গোয়েন্দাদের আদলে এ শাখা কাজ করবে অঞ্চলপ্রধানের অধীনে। তবে তাদের সব তথ্য মহাপরিচালককে জানাতে হবে। এ শাখায় বাহিনীর লোকজনের পাশাপাশি ৩০-৪০ শতাংশ সাধারণ কর্মকর্তা-কর্মচারী থাকবে। সব শেষ স্তরে রয়েছে মাঠপর্যায়ের গোয়েন্দা শাখা। সেনাবাহিনীর ফিল্ড ইন্টেলিজেন্স ইউনিটের মতো এরা মাঠপর্যায়ে অভ্যন্তরীণ ও আন্তসীমান্তসংক্রান্ত তথ্য সংগ্রহ করবে।\r\n সীমান্ত ব্যবস্থাপনা:  পার্বত্য চট্টগ্রামে বর্তমানে বিডিআর সদস্যরা সেনাবাহিনীর ২৪ পদাতিক ব্যাটালিয়নের অধীনে সীমান্ত রক্ষার পরিবর্তে পোস্ট কাউন্টার ইমারজেন্সি কার্যক্রম চালাচ্ছেন। এর মধ্যে পার্বত্য চট্টগ্রামে ৫৪১ কিলোমিটার সীমান্তে কোনো ফাঁড়ি না থাকায় সীমান্ত অরক্ষিত থেকে যাচ্ছে। এসব এলাকা সন্ত্রাসী, মাদক ব্যবসায়ী ও চোরাকারবারিদের অভয়ারণ্য হিসেবে ব্যবহৃত হচ্ছে। কমিটি তাদের সুপারিশে সীমান্তে ভারতের ব্যয়বহুল বিনিয়োগের পাশে সব বিওপির জন্য সংযোগ সড়ক ও সীমান্ত এলাকার মোটরসাইকেল টহল দেওয়ার সুপারিশ করেছে। এতে বলা হয়েছে, চোরাচালান প্রতিরোধে প্রযুক্তির ব্যবহার বাড়াতে হবে। চোরাই পণ্যের সন্ধানদাতাকে পণ্যমূল্যের ১০ শতাংশ দেওয়ারও সুপারিশ করা হয়েছে।\r\n বদলি-নিয়োগ:  সুপারিশে বলা হয়, সাধারণ মানুষ বিডিআরে সেনা কর্মকর্তাদের নিয়োগকে নেতিবাচক দৃষ্টিতে দেখে। এ অবস্থা নিরসনে কর্মকর্তাদের চাকরির কাল যথাযথভাবে মূল্যায়ন করে তাঁদের অবস্থানের সময়সীমা বাড়িয়ে দেড় থেকে দুই বছর করা যেতে পারে। এতে আরও বলা হয়, বেশির ভাগ সৈনিক তাঁদের শিক্ষাগত যোগ্যতা গোপন করে বিডিআরের চাকরি নেন। এ জন্য তাঁদের নিয়োগের বয়স ১৭ থেকে ১৯ বছর করা যেতে পারে। এ ছাড়া এক ব্যাটালিয়ন থেকে সৈনিকদের অন্য ব্যাটালিয়নে বদলির সুপারিশ করা হয়েছে।\r\n \r\n","status":true,"publishDate":{"$date":{"$numberLong":"1250442000000"}},"createdAt":{"$date":{"$numberLong":"1751291116743"}},"__v":{"$numberInt":"0"}}
{"_id":{"$oid":"68629526f109871733ab622f"},"image":"image-1751291174144.webp","title":"সরেজমিন","description":"টেন্ডারবাজির নিয়ন্ত্রণ নিতেই খুনোখুনি হচ্ছে কুষ্টিয়ায়\r\n রাজনৈতিক মদদ পাচ্ছে চরমপন্থী সন্ত্রাসীরা \r\nকামরুল হাসান  ও  তৌহিদী হাসান,  কুষ্টিয়া থেকে \r\n হেলমেট না পরে মোটরসাইকেল চালানো বেআইনি। কিন্তু কুষ্টিয়া শহরে কেউ হেলমেট পরলেই তাঁকে সন্দেহ করা হয়। হেলমেট না পরার জন্য পুলিশের অলিখিত নিষেধাজ্ঞাও রয়েছে সেখানে। কখন কে এসে হামলা করে, এ নিয়ে তটস্থ পুলিশ-সাধারণ মানুষ। সে কারণেই এ হেলমেট-ভীতি।\r\nদক্ষিণ-পশ্চিমাঞ্চলের এই জেলা এখন এক রক্তাক্ত জনপদ। প্রতিদিনই সেখানে বীভৎসভাবে মানুষ খুনের ঘটনা ঘটছে। কাউকে রেললাইনের নিচে ফেলে রাখা হচ্ছে, কাউকে খুন করে ভাসিয়ে দেওয়া হচ্ছে নদীতে, মানুষের কাটা মাথা পড়ে থাকছে যত্রতত্র—এসব খুনোখুনির কারণে আতঙ্ক ছড়িয়ে পড়েছে জনমনে।\r\nএ পরিস্থিতিতে পুলিশের মহাপরিদর্শক নূর মোহাম্মদ ও র‌্যাবের মহাপরিচালক হাসান মাহমুদ খন্দকার আজ বৃহস্পতিবার কুষ্টিয়া সফরে আসছেন।\r\nসাধারণ মানুষের অভিযোগ, এত সব খুনের পরও সেখানে র‌্যাব-পুলিশ একেবারে নিষ্ক্রিয় হয়ে বসে আছে। একটি ঘটনারও কোনো কিনারা হয়নি। বর্তমান সরকার ক্ষমতায় আসার পর ৬৫টি খুনের ঘটনা ঘটেছে কুষ্টিয়ায়। এর বেশির ভাগ ঘটনাই ঘটিয়েছে চরমপন্থী দলের সদস্যরা।\r\nএ ব্যাপারে জানতে চাইলে কুষ্টিয়ার পুলিশ সুপার শাহাবুদ্দিন খান জানান, সন্ত্রাসীরা যে গতিতে এগোচ্ছে, পুলিশ এর সঙ্গে তাল মেলাতে পারছে না।\r\nকুষ্টিয়ায় হঠাৎ কেন খুনের ঘটনা বেড়ে গেল—এর উত্তর খঁুজতে গিয়ে পাওয়া গেল ভয়ঙ্কর তথ্য। পুলিশ ও স্থানীয় বাসিন্দারা জানায়, সম্প্রতি খুন বেড়ে যাওয়ার কারণ হলো, সড়ক ও জনপথের ১৮ কোটি টাকার দরপত্রের নিয়ন্ত্রণ নিয়ে বিরোধ। এর সঙ্গে আছে পানি উন্নয়ন বোর্ড (জি কে প্রকল্প), শিক্ষা প্রকৌশল অধিদপ্তর ও সিভিল সার্জন কার্যালয়ে ঠিকাদারি কাজের নিয়ন্ত্রণ। চরমপন্থী দুটি দল গণমুক্তি ফৌজ আর জাসদ গণবাহিনী এর নিয়ন্ত্রণ নিতে মরিয়া। এ জন্য তারা নিজেদের মধ্যে শক্তি পরীক্ষায় নেমেছে। আর এর পেছনে মদদ দিচ্ছেন ক্ষমতাসীন রাজনৈতিক দলের নেতা-কর্মীরা। শহরের জনাকীর্ণ এলাকা সাদ্দাম বাজারে সড়ক ও জনপথ কার্যালয়ের সামনে তিনটি কাটা মাথা ফেলে রাখার ঘটনা ছিল এরই অংশ। নিহত ব্যক্তিরা চরমপন্থী দলের সঙ্গে কোনো না কোনোভাবে জড়িত বলে পুলিশ জানিয়েছে।\r\n১০ আগস্ট তিন ব্যক্তির কাটা মাথা পাওয়ার ঘটনায় ইসলামী বিশ্ববিদ্যালয় থানায় মামলা হলেও পুলিশ কাউকে গ্রেপ্তার করতে পারেনি। এর আগে গত ১৬ জুন দুই যুবককে হত্যা করে হাত-পা বেঁধে ইসলামী বিশ্ববিদ্যালয়ের ছাত্রী হলের পেছনে খোলা মাঠে ফেলে যায় সন্ত্রাসীরা। নিহত দুজনই চরমপন্থী দলের সদস্য বলে পুলিশ জানায়। গত ২৮ জুন বিশ্ববিদ্যালয়ের প্রধান ফটকের সামনে লিটন নামের এক যুবককে খুন করে তার মাথা ফেলে রাখে সন্ত্রাসীরা। ১ আগস্ট আওয়ামী লীগের কর্মী টিপু খুন হন। ৮ আগস্ট কুষ্টিয়ার দৌলতপুর উপজেলার শিতলাইপাড়া গ্রামে এক যুবককে খুন করে চরমপন্থীরা। ১৫ আগস্ট কুষ্টিয়ার ভেড়ামারায় সন্ত্রাসীদের এলোপাতাড়ি গুলিতে ভেড়ামারা বি জি এম কলেজের শিক্ষক নিহত হন। পরদিন আলাউদ্দীন নগর এলাকা থেকে কুমারখালী থানার পুলিশ খায়রুল ইসলাম নামের এক যুবকের ধড়বিহীন মাথা উদ্ধার করে। সর্বশেষ গতকাল বুধবার কুষ্টিয়া জগতি রেললাইনের কাছ থেকে এক ব্যক্তির লাশ উদ্ধার করা হয়। আরও দুটি লাশ ভেসে যাওয়ার পর ঈশ্বরদী থেকে উদ্ধার করা হয়। এত সব খুনোখুনির যেন শেষ নেই। খুন এখন কুষ্টিয়ার প্রতিদিনের ঘটনা।\r\nপুলিশ ও এলাকাবাসী জানায়, কুষ্টিয়া সড়ক ও জনপথ কার্যালয়ের প্রধান ফটকের সামনে উদ্ধার করা মাথার সঙ্গে ‘জাসদ গণবাহিনী লাল ভাই’ ও একটি মোবাইল নম্বর (০১১৯৯১৯১০৮৯) লেখা তিনটি চিরকুট পাওয়া গেছে। একই ধরনের চিরকুট পাওয়া যায় অন্য সব কাটা মাথার সঙ্গে। সব স্থানেই পাওয়া চিরকুট থেকে পুলিশ ধারণা করছে, বেশির ভাগ হত্যাকাণ্ড ঘটিয়েছে গণবাহিনী। আর এর শিকার হচ্ছে গণমুক্তি ফৌজ।\r\nজানা গেছে, বিগত নির্বাচনের সময় এ অঞ্চলের সব চরমপন্থী দলই ক্ষমতাসীন দল আওয়ামী লীগের হয়ে কাজ করেছিল। তারা আওয়ামী লীগের নেতাদের জন্য মাঠে সক্রিয় ছিল। তারা মনে করেছিল, নির্বাচনের পর এর সুবিধা নেবে; কিন্তু চাহিদামতো সুবিধা না পাওয়ায় খুনোখুনি বেড়েছে।\r\nকুষ্টিয়া ইসলামী বিশ্ববিদ্যালয়ের ইংরেজি বিভাগের শিক্ষক শাহিনুর রহমান বলেন, ‘আমরা চাই, কুষ্টিয়া শান্তিপূর্ণ বসবাসের স্থান হোক। একই প্রত্যাশা সাংস্কৃতিক কর্মী অশোক সাহার। তিনি বলেন, ‘সকালে বের হচ্ছি, আর বিকেলে যে ফিরে আসব এর নিশ্চয়তা নেই। এ নিশ্চয়তাটুকু চাইছি।’\r\nপুলিশের কুষ্টিয়া জেলা গোয়েন্দা শাখার একজন কর্মকর্তা জানান, বর্তমানে মুকুল-শাহিনের নেতৃত্বে গণমুক্তি ফৌজ এবং আনোয়ার হোসেন ও আজিবর চেয়ারম্যানের নেতৃত্বে জাসদ গণবাহিনী এ অঞ্চলে মুখোমুখি অবস্থান করছে। চারদলীয় জোট সরকারের আমলে মুকুল-শাহিন একচেটিয়া আধিপত্য বিস্তার করেন। কিন্তু তত্ত্বাবধায়ক সরকার ক্ষমতায় আসার পর তাঁরা ভারতে আশ্রয় নেন। বর্তমানে সীমান্তের ওপার থেকেই তাঁরা কর্মকাণ্ড নিয়ন্ত্রণের চেষ্টা করছেন। তিনি জানান, গণবাহিনীর আজিবর চেয়ারম্যানের সঙ্গে রয়েছেন বংশীতলার আশরাফুল, পশ্চিম আবদারপুরের কালু, ঝাউনিয়ার আজিবরের ভাতিজা মান্দার, ওবায়দুল প্রমুখ।\r\nসাম্প্রতিক সময়ে কেন খুনোখুনি ঘটছে—এ প্রশ্নের জবাবে কুষ্টিয়া জেলা পুলিশের একজন কর্মকর্তা বলেন, বর্তমান সরকার ক্ষমতায় আসার পর কুষ্টিয়া এলাকায় বড় ধরনের কোনো টেন্ডারের ঘটনা ছিল না; তাই নিয়ন্ত্রণ নিয়ে লড়াই ততটা জমেনি। কিন্তু ২ আগস্ট সড়ক ও জনপদ অধিদপ্তর ১৭ কোটি টাকার টেন্ডারের দরপত্র আহ্বান করে। এ খবর আগেই রটে যায়। সাতটি প্যাকেজে এ কাজ হওয়ার কথা। এর পরই শুরু হয় নিয়ন্ত্রণ নিয়ে লড়াই। এ কাজ কে নিয়ন্ত্রণ করবে, তা নিয়ে গণমুক্তি ফৌজ ও গণবাহিনী মুখোমুখি অবস্থানে এসে যায়। কারণ সবাই মনে করছে, সওজের কাজ যে পক্ষ নিয়ন্ত্রণ করবে, তার হাতে চলে যাবে অন্যান্য ঠিকাদারি কাজের নিয়ন্ত্রণ।\r\nঅন্য একটি সূত্র জানায়, এর মধ্যে কুষ্টিয়া জেলা আওয়ামী লীগের এক নেতা তাঁর ব্যবসায়িক অংশীদার নিয়ে ভারতে বেশ কিছুদিন অবস্থান করেন। তখন খবর রটে যায়, ওই নেতা সেখানে গিয়ে মুকুল-শাহিনের সঙ্গে গোপন আঁতাত করছেন। পুলিশের ওই কর্মকর্তা জানান, ঠিকাদারি কাজের সব সুবিধা তাঁরা পাবেন বলে প্রতিপক্ষ সন্দেহ করতে শুরু করে। এরপর থেকে গণবাহিনী মুকুল-শাহিনের দলকে কোণঠাসা করতে মরিয়া হয়ে ওঠে। তারা প্রতিপক্ষের যাকে পাচ্ছে তাকেই খুন করছে। গণবাহিনীর হাতে শাহিনের ভাগ্নে শের আলী খুন হয় ১৬ জুন। তার লাশ পাওয়া যায় ইসলামী বিশ্ববিদ্যালয়ের একটি হলের পেছনে। গণবাহিনীর নেতা ওবায়দুলের ভাগ্নে রাজুকে এক সন্ত্রাসী গুলি করে কিছুদিন আগে। গতকাল ওই সন্ত্রাসীর লাশ মেলে ঈশ্বরদী এলাকায়।\r\nজেলা পুলিশ সুপার শাহাবুদ্দিন খান বলেন, এখানে চরমপন্থী সব খুনের ঘটনা ঘটছে টেন্ডারবাজি ও আধিপত্য বিস্তার নিয়ে। রাজনৈতিক মদদ না থাকলে এ ধরনের বিস্তার ঘটতে পারে না উল্লেখ করে তিনি জানান, পুলিশ একা কাজ করলেই হবে না, পুলিশের পাশাপাশি রাজনৈতিক নেতাদের সদিচ্ছা দরকার।\r\nজেলা বিএনপির আহ্বায়ক সোহরাব উদ্দিন অভিযোগ করেন, কুষ্টিয়া এলাকায় আওয়ামী লীগ নেতাদের মদদে দুটি চরমপন্থী দল মুখোমুখি অবস্থানে থেকে খুনখারাপি চালাচ্ছে। তাঁর অভিযোগ, মুকুল-শাহিন বাহিনী ও গণবাহিনীকে সরকারির দলের নেতারাই সহযোগিতা করছেন। \r\nএ ব্যাপারে জানতে চাইলে আওয়ামী লীগের কেন্দ্রীয় কমিটির যুগ্ম সাধারণ সম্পাদক মাহবুব-উল-আলম বলেন, তিনিও এমন অভিযোগ শুনেছেন। তবে কারা এসব করছে, তা তিনি জানেন না। স্থানীয় আওয়ামী লীগের নেতারা সন্ত্রাসীদের সঙ্গে নেই বলে তিনি দাবি করেন। গণবাহিনীকে একজন সাংসদ মদদ দেওয়ার কথা তিনি শুনেছেন বলে জানান।\r\n \r\n","status":true,"publishDate":{"$date":{"$numberLong":"1250701200000"}},"createdAt":{"$date":{"$numberLong":"1751291174205"}},"__v":{"$numberInt":"0"}}
{"_id":{"$oid":"6862954cf109871733ab6233"},"image":"image-1751291212892.webp","title":"শান্তিতে ঘুমানোর ব্যবস্থা করুন, দাবি কুষ্টিয়াবাসীর","description":"কামরুল হাসান , কুষ্টিয়া থেকে\r\nআমরা রাতে ঘুমাতে পারি না, আমাদের শান্তিতে ঘুমানোর ব্যবস্থা করুন—এই সামান্য দাবি কুষ্টিয়াবাসীর। তাদের অভিযোগ, রাজনৈতিক নেতা-কর্মী ও সন্ত্রাসীরা মিলে এখানে জনজীবন বিপর্যস্ত করে তুলেছে। এ থেকে তারা পরিত্রাণ চায়। গতকাল বৃহস্পতিবার সকালে কুষ্টিয়া পৌর মিলনায়তনে আয়োজিত অনুষ্ঠানে এভাবেই নিজেদের ক্ষোভের কথা তুলে ধরে কুষ্টিয়ার আতঙ্কিত সাধারণ মানুষ। \r\nএসব শুনে বিস্মিত পুলিশের মহাপরিদর্শক (আইজি) নূর মোহাম্মদের প্রশ্ন, ‘সন্ত্রাসীরা একটা গুলি চালালে পুলিশ ৫০টা গুলি ছুড়লে দোষ কোথায়।’\r\nদেশের দক্ষিণ-পশ্চিমাঞ্চলীয় জেলা কুষ্টিয়ায় সাম্প্রতিক সময়ে খুনোখুনি বেড়ে গেছে। সেখানে প্রায়ই বীভৎস খুনের ঘটনা ঘটছে। সাধারণ মানুষ প্রকাশ্যে অভিযোগ করছে, ক্ষমতাসীন দলের নেতাদের মদদে সেখানে সহিংস ঘটনা ঘটছে। এর পরিপ্রেক্ষিতে গতকাল আইজি নূর মোহাম্মদ ও র‌্যাবের মহাপরিচালক (ডিজি) হাসান মাহমুদ খন্দকার সাধারণ মানুষের সঙ্গে মতবিনিময় করেন। কুষ্টিয়া শহরের পৌর মিলনায়তনে আয়োজিত এ সমাবেশে কুষ্টিয়া ও আশপাশের সব জেলার পুলিশ সুপার ও র‌্যাবের কর্মকর্তারা উপস্থিত ছিলেন। স্বাগত বক্তব্য দেন জেলা পুলিশ সুপার শাহাবুদ্দিন খান।\r\nমতবিনিময় অনুষ্ঠানে কুষ্টিয়ার সাধারণ মানুষ তাদের এলাকার পরিস্থিতি তুলে ধরে। তবে বেশির ভাগ মানুষ আতঙ্কে তাদের কথা প্রকাশ্যে বলতে পারছিল না। কুষ্টিয়ার পৌর মেয়র ও আওয়ামী লীগের নেতা আনোয়ার আলী বলেন, এখানে কথা বলে বাইরে গেলে কী হবে,   তা কেউ জানে না। কুষ্টিয়ার মানুষ এখন আতঙ্কিত। এখানে কারও হাতে একটি অস্ত্র থাকলেই হলো। তিনি বলেন, কুষ্টিয়ায় সন্ত্রাসীদের তৈরি করেছেন রাজনৈতিক নেতারা। এখন সেই সন্ত্রাসীরা তাঁদের গিলে খাচ্ছে।\r\nআইনজীবী নজরুল ইসলামের অভিযোগ, আগে কুষ্টিয়ায় র‌্যাব ও পুলিশের যে তৎপরতা ছিল, এখন তা নেই। কুমারখালী এমএন স্কুলের প্রধান শিক্ষক আবদুল মোতালেব বলেন, ‘আগে দাদা তপন ছিল, এখন নাতি তপনরা উঠে আসছে। নতুন করে মাথা কাটা পার্টির তৎপরতা এরাই শুরু করেছে। এদের পেছনে গডফাদার আছে, আগে তাদের চিহ্নিত করুন।’\r\nদৌলতপুর আওয়ামী লীগের নেতা শরিফউদ্দিন রিমনের বক্তব্য, ‘আমরা স্বাভাবিক মৃত্যুর নিশ্চয়তা চাই। কিন্তু সেটা আর কুষ্টিয়ায় হচ্ছে না। এখানে সন্ধ্যার পর সবাই ঘরে ফিরে যাচ্ছে। এভাবে চললে সব বাণিজ্য বসে যাবে।’\r\nসাংবাদিক আমান উল্লাহ বলেন, সাংস্কৃতিক এলাকা কুষ্টিয়া লাশের এলাকায় পরিণত হয়েছে। এখানে সব মদদ দিচ্ছেন রাজনৈতিক নেতারা। যখন রাজনীতি ছিল না, তখন সন্ত্রাসও ছিল না। সন্ত্রাসীদের রাজনৈতিক নেতারা ব্যবহার করছেন। শামসুল আলম স্বপনের অভিযোগ, পুলিশ চরমপন্থীদের সহযোগিতা করে। তাদের কারণে অভিযান সফল হয় না। তিনি বলেন, সন্ত্রাসীদের যারা টাকা দিচ্ছে, তারা ধরা পড়ছে না। তারা সব সময় ধরাছোঁয়ার বাইরে থাকছে।\r\nখোকসার উপজেলা চেয়ারম্যান সদর উদ্দিন খান বলেন, দরপত্রের বিজ্ঞপ্তি ও পুরো কার্যক্রম ইন্টারনেটে দেওয়া হলে এ নিয়ে অপরাধ কমে যাবে। তিনি বলেন, সরকারি প্রতিষ্ঠানে মানুষের কাটা মাথা রাখা মানে অর্থ হাতিয়ে নেওয়ার চেষ্টা।\r\nভেড়ামারার বাসিন্দা আমিরুল ইসলাম বলেন, ভেড়ামারা সীমান্ত দিয়ে প্রচুর পরিমাণে মাদক আসছে। কিন্তু সেটা কেউ রোধ করতে পারছে না। এতে সন্ত্রাসীদের দৌরাত্ম্য আরও বাড়ছে।\r\nকুষ্টিয়ার জেলা প্রশাসক আব্দুল মান্নান বলেন, সবাই এক না থাকলে কোনো কিছু প্রতিরোধ করা সম্ভব নয়। ইসলামী বিশ্ববিদ্যালয়ের উপাচার্য এম আলাউদ্দিন বলেন, বিশ্ববিদ্যালয় এলাকার উন্নয়ন শুরু হলেই ভীতি সৃষ্টি করার জন্য ক্যাম্পাসের আশপাশে কাটা মাথা পাওয়া যায়।\r\nর‌্যাবের ডিজি হাসান মাহমুদ খন্দকার বলেন, কুষ্টিয়ায় আর আগের অবস্থা নেই। এখানে অস্বাভাবিক পরিস্থিতির সৃষ্টি হয়েছে। এটা খুবই উদ্বেগের বলে তিনি উল্লেখ করেন। ডিজি বলেন, ‘যারা এর আশ্রয়দাতা, মদদদাতা, তাদের রং-বর্ণ দেখে কোনো আইন থেমে থাকবে না। আমি আমার কাজ দিয়ে তা প্রমাণ করব, কথায় নয়। সন্ত্রাসীরা যত শক্তিধরই হোক না কেন, তাদের কঠোর হাতে দমন করা হবে। আগে যেভাবে দমন করা হয়েছে, সেভাবেই দমন করা হবে। সবাইকে আইনের আওতায় আসতে হবে, কাউকে ছাড় দেওয়া যাবে না।’ কুষ্টিয়ায় র‌্যাবের সদস্যসংখ্যা বাড়ানো হয়েছে বলে তিনি জানান।\r\nআইজিপি নূর মোহাম্মদ বলেন, ‘সন্ত্রাসী নির্মূলে আজ থেকেই পুরোদমে অভিযান শুরু হবে। সন্ত্রাসী যদি একটি গুলি ছোড়ে, পুলিশ ৫০টি ছুড়লে দোষ নেই।’ তিনি বলেন, পুলিশ চাইলেই রাতারাতি অস্ত্র আর যানবাহন বাড়াতে পারবে না। কিন্তু সন্ত্রাসীরা ঠিকই একে-৪৭ রাইফেল নিয়ে ঘুরে বেড়াচ্ছে। টেন্ডারবাজি রুখতে হলে কী করা যায়, সে ব্যাপারে নীতিনির্ধারকদের সিদ্ধান্ত নিতে হবে বলে তিনি জানান। আইজি বলেন, পুলিশের সঙ্গে জনগণের লাভহীন সম্পর্ক, পুলিশকে সহযোগিতা না করলে তারা কাজ করতে পারবে না। \r\n \r\n","status":true,"publishDate":{"$date":{"$numberLong":"1250787600000"}},"createdAt":{"$date":{"$numberLong":"1751291212907"}},"__v":{"$numberInt":"0"}}
{"_id":{"$oid":"6862957cf109871733ab6237"},"image":"image-1751291260124.webp","title":"সরেজমিন তিন সাংসদের সহযোগী ও ছেলেদের নিয়ন্ত্রণে কুষ্টিয়া","description":"কামরুল হাসান,  কুষ্টিয়া থেকে\r\nকুষ্টিয়ার কুমারখালী আর খোকসা উপজেলায় সাংসদ মানেই পিটার। থানার ভারপ্রাপ্ত কর্মকর্তা কে হবেন, কাবিখার চাল-গম কে পাবেন, কারা উপজেলার কোন কমিটিতে থাকবেন, ঠিকাদারি কাজ কে পাবেন—সবই ঠিক করে দেন পিটার। গোলাম মোরশেদ পিটার নামের এই যুবক অবশ্য সরকারের কেউ নন, ক্ষমতাসীন দলেরও তিনি কিছু নন। তাঁর একটিই পরিচয়, তিনি কুষ্টিয়া-৪ আসনের আওয়ামী লীগের দলীয় সাংসদ সুলতানা তরুণের সন্তান।\r\nদুই ভাইয়ের মধ্যে পিটার ছোট। ঢাকায় থাকেন। সেখানে বসেই সাংসদ মায়ের যাবতীয় কাজ করে দেন। এলাকার লোকজন ভিড় করে তাঁর কাছে। সাংসদ সুলতানা তরুণও ছেলের ওপর সব দায়িত্ব দিয়ে নিশ্চিন্ত। তাঁর কথায়, ‘দলের সব লোকের ওপর কাজের দায়িত্ব দিয়ে শান্তিতে থাকা যায় না। তাদের ওপর আমার বিশ্বাসও নেই। আমার যোগ্য ছেলের ওপর দায়িত্ব চাপালে দোষ কোথায়?’\r\nকুমারখালী এলাকায় পিটারের বিরুদ্ধে অভিযোগের পাল্লা বেশ ভারী। পিটারের তৎপরতার কারণে সেখানে দলীয় কোন্দল চরমে। কোন্দল নিয়ে খুনোখুনি পর্যন্ত হয়ে গেছে। টিআর আর কাবিখার চাল দেওয়ার নামে টনপ্রতি নির্ধারিত হারে টাকা নিয়েছেন পিটার; স্কুল-কলেজসহ সব শিক্ষাপ্রতিষ্ঠান ও বিভিন্ন কমিটিতে বিশেষ সুবিধা নিয়ে লোক বসিয়েছেন, এমন আরও অনেক অভিযোগ আছে এই যুবকের বিরুদ্ধে।\r\nপিটারের বিরুদ্ধে আনা এসব অভিযোগ একেবারেই মানতে চান না গৃহবধূ থেকে রাজনীতিতে আসা মা সুলতানা তরুণ। তাঁর পাল্টা অভিযোগ দলের লোকের বিরুদ্ধে। বলেন, ‘দলের প্রতিপক্ষের লোকজন আমার ভালো ছেলের বিরুদ্ধে অপপ্রচার করে বেড়াচ্ছে।’ সুলতানা তরুণের এই ‘ভালো ছেলে’ পিটার সম্পর্কে জানা গেল নানা রকম অভিযোগের কথা।\r\n কুমারখালী উপজেলার একজন কর্মকর্তা জানান, আগের নির্বাহী কর্মকর্তা নুরুজ্জামানকে ডেকে সুলতানা তরুণ বলে দেন, এখন থেকে সব বিষয় যেন তাঁর সন্তান পিটার ও দেবর শামসুজ্জামান অরুণের সঙ্গে আলাপ করে করা হয়। ওই নির্বাহী কর্মকর্তা  প্রথম আলো র কাছে টেলিফোনে এর সত্যতা স্বীকার করেন। \r\nখোকসা পৌরসভার পরামর্শক নিয়োগে পিটার মায়ের পক্ষে লিখিতভাবে একটি চাহিদাপত্র (ডিও লেটার) পাঠান। এতে উল্লেখ করেন, তাঁর মনোনীত খোকসা আওয়ামী লীগের নেতা মজিদ মাস্টারের ছেলে শান্তকে যেন নিয়োগ দেওয়া হয়। খোকসা পৌরসভার মেয়র আনোয়ার আহম্মেদ খান  প্রথম আলো র কাছে এ ঘটনার সত্যতা স্বীকার করেন। স্থানীয় বাসিন্দাদের অভিযোগ, পিটার কাবিখা ও টিআরের খাদ্য বরাদ্দের বিনিময়ে নির্ধারিত হারে টাকা নেন। একাধিক ইউপি চেয়ারম্যান এ অভিযোগ করেন। আরও অভিযোগ আছে ধান-চাল সংগ্রহ নিয়ে। এলাকার মিল মালিকদের কে কে সরকারি গুদামে কী পরিমাণ ধান-চাল সরবরাহ করবেন, তাও পিটার নির্ধারণ করে দিয়েছেন। স্থানীয় লোকজন আরও জানায়, পিটারের কথা না শোনার কারণে তাঁর চাপে খোকসা ও কুমারখালী থানার ভারপ্রাপ্ত কর্মকর্তাকে (ওসি) সরিয়ে দেওয়া হয়েছে। তবে এখনো সেখানে নতুন ওসি যোগ দিতে পারেননি। \r\n এসব অভিযোগের ব্যাপারে জানতে চাইলে সুলতানা তরুণ বলেন, আগের ওসিরা তাঁর কথা শুনতেন না। এ কারণে তিনি স্বরাষ্ট্রমন্ত্রীর পিএসকে বলে ভারপ্রাপ্ত কর্মকর্তা বদলি করার ব্যবস্থা করেন। তাঁর মনোনীত নতুন ওসি কিছুদিনের মধ্যে যোগ দেবেন উল্লেখ করে তিনি জানান, তাঁর পক্ষে পিটারই স্বরাষ্ট্র মন্ত্রণালয়ে যোগাযোগ করে ওসি বদলির ব্যবস্থা করেছেন। ছেলের বিরুদ্ধে আনা অন্য অভিযোগ সম্পর্কে তিনি বলেন, এলাকায় তাঁর অনেক প্রতিপক্ষ আছেন। তাঁরাই পিটারের বিরুদ্ধে এসব রটিয়ে বেড়াচ্ছেন। তাঁদের মধ্যে তিনি খোকসা উপজেলা চেয়ারম্যান সদর উদ্দিন খানের নাম উল্লেখ করেন। \r\n পিটারের মতো আরেকজন আরিফ বিশ্বাস। তিনি কুষ্টিয়া-১ আসনের (দৌলতপুর) সাংসদ আফাজ উদ্দিন বিশ্বাসের ছেলে, দৌলতপুর থানা যুবলীগের সাধারণ সম্পাদক ও দৌলতপুর শেখ ফজিলাতুন নেসা মুজিব মহিলা কলেজের অধ্যক্ষ। এই কলেজে এবার এইচএসসি পরীক্ষার্থী ছিল তিনজন, যাদের কেউই পাস করতে পারেনি। দৌলতপুর থানার বাসিন্দাদের অভিযোগ, এলাকায় এখন সাংসদ মানেই আরিফ বিশ্বাস। সাংসদের সব কাজ তিনিই করেন। এলাকার ঠিকাদারি, টেন্ডার, হাটবাজার ইজারা—সবই তিনি নিয়ন্ত্রণ করেন। থানায় মামলা নিয়ে গেলে তাঁর কথা ছাড়া কেউ মামলা নিতে চান না। কে ওসি হবেন তাও ঠিক করে দেন আরিফ। স্থানীয় বাসিন্দারা জানায়, দৌলতপুর চোরাচালানপ্রবণ এলাকা। এই এলাকা থেকে নিয়মিত ফেনসিডিল যায় রাজধানীসহ দেশের অন্য এলাকায়। পুলিশ ও রাজনৈতিক নেতারা এ বাবদ বিশেষ বখরা পেয়ে থাকেন। \r\nনাম প্রকাশে অনিচ্ছুক দৌলতপুর থানার তারাগুনিয়া বাজারের এক বাসিন্দা জানায়, কেউ দৌলতপুর থানায় অভিযোগ নিয়ে গেলে তাকে আরিফের সঙ্গে যোগাযোগ করতে বলা হয়। আরিফ সব অভিযোগ শুনে ব্যবস্থা নেন। দরকার হলে নোটিশ করে বাদী-বিবাদীকে ডেকে আনেন। বিচার-সালিস তিনিই নিজের মতো করে দেন। এ নোটিশের জন্য একটি নির্ধারিত ফরমও আছে তাঁর।\r\nএ ব্যাপারে সংসদ আফাজ উদ্দিন বিশ্বাসের সঙ্গে যোগাযোগ করা হলে ওই ফোন থেকে তাঁর ছেলে আরিফের সঙ্গে যোগাযোগ করতে বলা হয়। আরিফ  প্রথম আলো কে বলেন, তিনি সরকারি কোনো কাজে হস্তক্ষেপ করেন না। কেবল দলীয় লোকদের জন্য কাজ করে থাকেন। আরিফ জানান, তাঁর বাবা বৃদ্ধ। তাঁর পক্ষে তিনি কিছু কাজ করে দেন, এটা খারাপ কিছু নয়।\r\nকুষ্টিয়া সদর আসনের সাংসদ রশিদুজ্জামান দুদু ভালো লোক হিসেবে পরিচিত। তিনি একেবারে এলাকায় থাকেন না। তাঁর হয়ে এলাকা নিয়ন্ত্রণ করেন জেলা আওয়ামী লীগের সহসভাপতি হাজি রবিউল ইসলাম। ধান-চাল কেনা থেকে শুরু করে সবই তিনি নিয়ন্ত্রণ করেন। সদর থানার ভারপ্রাপ্ত কর্মকর্তা কে হবেন, সে ব্যাপারেও তিনি সুপারিশ করেন। লোকজন সাংসদের কাছে না গিয়ে ধরনা দেয় তাঁর কাছে। \r\nএ ব্যাপারে জানতে চাইলে হাজি রবিউল ইসলাম বলেন, তিনি একসময় সাংসদের ব্যবসায়িক অংশীদার ছিলেন। এ কারণে তিনি তাঁর খুব ঘনিষ্ঠ। সাংসদের হয়ে দলের লোকজনের জন্য তিনি উন্নয়নমূলক কিছু কাজ করেন। সম্প্রতি চাল কেনার সময় দলের লোকদের জন্য তিনি তদবির করে বিশেষ কোটা নেওয়ার চেষ্টা করেন বলে স্বীকার করেন।\r\n স্থানীয় লোকজনের দাবি, সাংসদদের তারা ভোট দিয়েছে। তারা চায়, সাংসদেরাই এলাকায় অবস্থান করুন, বিকল্প কেউ নন।\r\n \r\n","status":true,"publishDate":{"$date":{"$numberLong":"1250874000000"}},"createdAt":{"$date":{"$numberLong":"1751291260138"}},"__v":{"$numberInt":"0"}}
{"_id":{"$oid":"6862959cf109871733ab623b"},"image":"image-1751291292938.webp","title":"সরেজমিন চেয়ারম্যান সদর উদ্দিন ও মেয়র নুরুলের কাজে ত্রস্ত এলাকাবাসী","description":"কামরুল হাসান , কুষ্টিয়া থেকে\r\n তত্বাবধায়ক সরকারের আমলে অবৈধ অস্ত্র ও গুলি রাখার অভিযোগে পুলিশ তাকে গ্রেপ্তার করেছিল। সেই ঘটনায় থানায় মামলা হয়। বর্তমান সরকার ক্ষমতায় আসার পর রাজনৈতিক বিবেচনায় সেই মামলা প্রত্যাহার করা হয়। যার বিরুদ্ধে এই মামলা হয়েছিল তিনি হলেন, কুষ্টিয়া সদর থানা আওয়ামী লীগের সভাপতি ও উপজেলা চেয়ারম্যান সদর উদ্দিন খান। এই সদর উদ্দিনের বিরুদ্ধে খুনের মামলাসহ থানায় সাতটি মামলা আছে। সাধারণ ডায়েরি (জিডি) আছে কমপক্ষে ১৪টি। এলাকার মানুষ ভয়ে তাঁর বিরুদ্ধে কোনো কথা পর্যন্ত বলতে পারে না। গণমুক্তিফৌজের শাহিন-মুকুল বাহিনীর সঙ্গে তাঁর সখ্য আছে এমন অভিযোগ করেছে ওই উপজেলার মানুষ। \r\nসদর উদ্দিন খান অবশ্য তাঁর বিরুদ্ধে করা সব অভিযোগ অস্বীকার করেন। তিনি বলেন, ‘রাজনৈতিক কারণে আমার বিরুদ্ধে এসব অভিযোগ আনা হচ্ছে। আমার বিরুদ্ধে যেসব অভিযোগের কথা বলা হচ্ছে তার ভিত্তি নেই।’\r\nকুষ্টিয়ার খোকসা উপজেলা আওয়ামী লীগ দুই ভাগে বিভক্ত। এর একটি অংশ নিয়ন্ত্রণ করেন সাংসদ সুলতানা তরুণ। আরেকটি অংশ হাজি সদর উদ্দিন খানের নিয়ন্ত্রণে। দলের থানা কমিটি গঠন থেকে শুরু করে উপজেলা প্রশাসনের সব কমিটি গঠন নিয়েই সাংসদের সঙ্গে তাঁর রয়েছে চরম বিবাদ। এসব নিয়ে প্রকাশ্যে ঝগড়াও হয়েছে। সাংসদ সুলতানা তরুণ তাঁর বিরুদ্ধে অভিযোগ করে  প্রথম আলো কে বলেন, সদর উদ্দিন তাঁর বিরুদ্ধে অপপ্রচার করে বেড়াচ্ছেন। \r\nসদর উদ্দিন অবশ্য বলেন, ‘সাংসদ দলের বাইরের লোক নিয়ে ঘুরে বেড়াচ্ছেন। এটা দলের জন্য ক্ষতিকর। আমি এর প্রতিবাদ করে যাব।’ \r\nউপজেলার বাসিন্দারা জানায়, জাসদ গণবাহিনীর রাজনীতি দিয়ে চরমপন্থী দলের সঙ্গে জড়িয়ে পড়েন সদর উদ্দিন। ওই সময় তিনি রক্ষীবাহিনীর হাতে আটক হন। তখন একটি মামলায় তাঁর সাড়ে তিন বছর কারাদণ্ড হয়। কিন্তু আত্মসমর্পণ করেননি তিনি। পরে মামলা থেকে খালাস পেয়ে মধুখালী সুগার মিলে পিয়নের চাকরি শুরু করেন। সেখানে দুর্নীতির দায়ে চাকরিচ্যুত হন। এরপর এলাকায় ফিরে চরমপন্থীদের সংগঠিত করতে শুরু করেন। অভিযোগ আছে, ১৯৮৮ সালে গণবাহিনী থেকে বিচ্ছিন্ন হয়ে জাসদ নেতা দেবেন্দ্র নাথ বিশ্বাসকে খুন করেন। এ মামলায় তাঁর তিন ভাইও আসামি। অভিযোগ আছে, তিনি বাদীকে ভয় দেখিয়ে মামলা প্রত্যাহারে বাধ্য করেন। \r\nএরশাদ সরকারের সময় প্রথম উপজেলা নির্বাচনে হেরে যান সদর উদ্দিন। এরপর খোকসা থানা আওয়ামী লীগের রাজনীতিতে জড়িয়ে পড়েন। \r\n১৯৯৬ সালে আওয়ামী লীগ ক্ষমতায় আসার পর চরমপন্থী নিধনের নামে সদর উদ্দিন খোকসার বামুনপাড়া মুকশিদপুর চরের ১৪৫টি পরিবারে ঘরবাড়িতে আগুন ধরিয়ে দেন। ওই সময় জননিরাপত্তা আইনে তাঁকে প্রধান আসামি করে মামলা হয়। \r\nখোকসা থানা পুলিশ জানায়, ২০০১ সালে চরমপন্থী সংগঠনের সামরিক কমান্ডার নূর আলী গামা আদালতে স্বীকারোক্তিমূলক জবানবন্দি দেন। এতে তাঁর সংগঠনের জন্য অস্ত্রের জোগানদাতা হিসেবে সদর উদ্দিনের নাম উল্লেখ করেন। পরে গামা র‌্যাবের ‘ক্রসফায়ারে’ নিহত হন।\r\nবিগত তত্ত্বাবধায়ক সরকারের আমলে যৌথ বাহিনী অভিযান চালিয়ে সদর উদ্দিনের বাড়ি থেকে একটি অত্যাধুনিক নাইন শুটারগান ও বিপুল পরিমাণ গুলি উদ্ধার করে। সে সময় তাঁকে গ্রেপ্তার করা হয়। এ নিয়ে খোকসা থানায় দায়ের করা মামলাটি এখনো চলছে। এ মামলা থেকে অব্যাহতি পাওয়ার জন্য তিনি আবেদন করেছেন। \r\nএসব অভিযোগ সম্পর্কে সদর উদ্দিন বলেন, তাঁর বিরুদ্ধে ১০-১২টি মামলা হয়েছিল। এসব মামলা খারিজ হয়ে গেছে। এখন অস্ত্র মামলা প্রত্যাহার করার জন্য আবেদন করা হয়েছে। তিনি আশা করছেন, এ মামলাটিও প্রত্যাহার করা হবে।\r\nসদর উদ্দিনের মতো আরেক ব্যক্তি হলেন কুমারখালী পৌরসভার মেয়র নুরুল ইসলাম প্রামাণিক আনছার। প্রথমে পৌর কমিশনার ও পরে তিনবার পৌর চেয়াম্যান নির্বাচিত হন তিনি। পৌরসভার উন্নয়নমূলক কাজ বিভিন্ন ঠিকাদারের নামে হলেও নেপথ্যে তিনিই কাজগুলো করে থাকেন বলে অভিযোগ রয়েছে। এসব কাজের মধ্যে উল্লেখযোগ্য হলো এক কোটি টাকা ব্যয়ে পৌর ভবন নির্মাণ, এক কোটি টাকা ব্যয়ে সোনাব®ু¬ সুপার মার্কেট, প্রধান প্রধান সড়ক সংস্কার, পানির পাইপলাইন বসানোসহ একাধিক মার্কেট ও রাস্তাঘাট নির্মাণ।\r\nঅনেকে বলেছেন, কুমারখালীতে তাঁর একাধিক মার্কেট রয়েছে। অনেক ঠিকাদারের বিল তিনি দীর্ঘদিন ধরে আটকে রেখেছেন বলেও অভিযোগ আছে। \r\nএসব অভিযোগ সম্পর্কে নুরুল ইসলাম বলেন, তিনি চারবার নির্বাচিত হয়েছেন। এলাকায় তাঁর শত্রুর অভাব নেই। তারাই এসব আজেবাজে কথা বলে বেড়াচ্ছে। তিনি খুবই স্বচ্ছভাবে সব কাজ করেন বলে দাবি করেন।\r\n প্রকাশিত সংবাদ সম্পর্কে সাংসদ সুলতানা তরুণের প্রতিবাদ  \r\nগতকাল শনিবার  প্রথম আলো র প্রথম পৃষ্ঠায় ‘তিন সাংসদের সহযোগী ও ছেলেদের নিয়ন্ত্রণে কুষ্টিয়া’ শীর্ষক খবরের প্রতিবাদ করেছেন কুষ্টিয়া-৪ আসনের সাংসদ বেগম সুলতানা তরুণ। তিনি ও তাঁর ছেলে পিটার সম্পর্কে প্রকাশিত অভিযোগগুলো মিথ্যা ও ভিত্তিহীন বলে উল্লেখ করা হয়েছে। কুমারখালী ও খোকসা থানার ভারপ্রাপ্ত কর্মকর্তাদের বদলিসংক্রান্ত তথ্য মিথ্যা ও ভিত্তিহীন বলে তিনি দাবি করেছেন।\r\n‘যখন সংসদ অধিবেশন বন্ধ থাকে, তখন আমি আমার নির্বাচনী এলাকায় অবস্থান করি। অবস্থানকালে আমি দলীয় নেতা-কর্মীদের সঙ্গে আলাপ করেই দলের কার্যক্রম পরিচালনা করি। সে কারণে দলের মধ্যে কোনো কোন্দল নেই। আমার কোনো কাজকর্মে আমার ছেলে কখনোই হস্তক্ষেপ করে না, এমনকি ভবিষ্যতে করবে না। রাজনৈতিক পরিবারের সদস্য তথা একজন প্রথিতযশা এমপি গোলাম কিবরিয়ার পুত্রবধূ ও স্বনামে বিখ্যাত অপর এমপি আবুল হোসেন তরুণের স্ত্রী হিসেবে খুব কাছ থেকে দেখেছি ও জেনেছি কীভাবে রাজনৈতিক ও প্রশাসনিক কাজকর্ম পরিচালনা করতে হয়।’\r\nসুলতানা তরুণ বলেন, ‘খাদ্যসংক্রান্ত কমিটির সভাপতি হলেন উপজেলা পরিষদের চেয়ারম্যান। সভাপতিসহ সরকারি কর্মকর্তারা সদস্য হওয়ায় ওই কমিটি নির্ধারণ করে থাকে মিলমালিকেরা কীভাবে চাল-ধান বিক্রি করবেন; যেখানে আমার কোনো হস্তক্ষেপ করার সুযোগ নেই। উপজেলা চেয়ারম্যানের সঙ্গে যোগাযোগ করলেই এর সত্যতা জানা যাবে।’ \r\nপ্রতিবাদে সাংসদ বলেছেন, বিভিন্ন শিক্ষাপ্রতিষ্ঠানে অর্থের বিনিময়ে বসিয়ে দিয়েছি বলে যে অভিযোগ করা হয়েছে, তা মিথ্যা ও ভিত্তিহীন। সংশ্লিষ্ট এলাকার শিক্ষানুরাগী, সমাজকর্মী ও শিক্ষিত লোকদেরই বিভিন্ন শিক্ষাপ্রতিষ্ঠানে দায়িত্ব দেওয়া হয়েছে।’ \r\nপরিবারের রাজনৈতিক ঐতিহ্যের কথা তুলে ধরে সাংসদ সুলতানা তরুণ অভিযোগ করেছেন, পত্রিকায় প্রকাশিত তাঁর বক্তব্য ভুলভাবে ছাপানো হয়েছে। \r\n আরিফ উদ্দীন আহমেদের প্রতিবাদ\r\n কুষ্টিয়া-১ আসনের সাংসদ আফাজ উদ্দীন আহমেদের ছেলে ও যুবলীগের দৌলতপুর শাখার সাধারণ সম্পাদক আরিফ উদ্দীন আহমেদ বলেছেন, ‘তিন সাংসদের সহযোগী ও ছেলেদের নিয়ন্ত্রণে কুষ্টিয়া’ শিরোনামে প্রকাশিত সংবাদে তাঁর ও তাঁর বাবাকে জড়িয়ে যে তথ্য উপস্থাপন করা হয়েছে তা আদৌ সত্য নয়। তিনি বলেন, ‘আমি এলাকার সাংসদ কথাটি হাস্যকর। কারণ, আমি দৌলতপুর উপজেলা যুবলীগের সাধারণ সম্পাদক হিসেবে যতটুকু সংগঠনের ভূমিকা থাকা উচিত, ঠিক ততটুকু দায়িত্ব পালনের সময় পাই না। যেহেতু প্রতিদিন সকাল নয়টা থেকে বিকেল চারটা পর্যন্ত আমাকে কলেজের দায়িত্ব পালন করতে হয়।’ তিনি দাবি করেছেন, ‘আমি ঠিকাদার নই। তা ছাড়া টেন্ডার, হাটবাজার ইজারাসহ থানা পুলিশকে নিয়ন্ত্রণের বিষয়টি উদ্দেশ্যপ্রণোদিত। কেননা, আমার জানামতে বর্তমান সরকার ক্ষমতায় আসার পর দৌলতপুর থানায় আওয়ামী লীগ সমর্থিত নেতা-কর্মীর বিরুদ্ধেই সর্বাধিক মামলা হয়েছে।’ বিচার, সালিস করার অভিযোগও তিনি অস্বীকার করেন। \r\n প্রতিবেদকের বক্তব্য:  সাংসদ সুলতানা তরুণ ও আরিফ উদ্দীন আহমেদ তাঁদের সম্পর্কে প্রকাশিত সব অভিযোগ অসত্য বলে দাবি করেছেন। তবে উপযুক্ত তথ্য-প্রমাণ এবং সংশ্লিষ্ট ব্যক্তিদের সঙ্গে বিস্তারিত কথাবার্তার ভিত্তিতে সংবাদটি প্রকাশিত হয়েছে। উল্লিখিত সংবাদে প্রকাশিত সব তথ্য সত্য এবং এ সম্পর্কিত তথ্য-প্রমাণ  প্রথম আলো র কাছে রয়েছে।\r\n \r\n\r\n","status":true,"publishDate":{"$date":{"$numberLong":"1250960400000"}},"createdAt":{"$date":{"$numberLong":"1751291292952"}},"__v":{"$numberInt":"0"}}
{"_id":{"$oid":"686295bef109871733ab623f"},"image":"image-1751291326474.webp","title":"সরেজমিন মেহেরপুরে বোমা আর বোমা!  নেপথ্যে চাঁদাবাজি, ক্ষমতাসীনদের পৃষ্ঠপোষকতার অভিযোগ  ","description":"কামরুল হাসান  ও  তুহিন আরণ্য,  মেহেরপুর থেকে\r\nমেহেরপুরের গাংনী উপজেলার চৌগাছা গ্রামের বাসিন্দা কুয়েত-প্রবাসী নাজির হোসেন দেশে এসেছেন কয়েক মাস আগে। ঘামঝরানো টাকায় গ্রামে বাড়ি তৈরির কাজ শুরু করেছেন তিনি। কিন্তু নির্মাণকাজ শুরু করতে না করতেই তাঁর ওপর নেমে এসেছে সন্ত্রাসের খÿ। \r\nনাজিরের বড় ভাইয়ের স্ত্রী বেণু আক্তার জানালেন, কয়েক দিন আগে ফোনে এক লাখ টাকা চাঁদা দাবি করা হয়। বলা হয়, টাকা না দিলে বাড়িঘর বোমা মেরে উড়িয়ে দেওয়া হবে। প্রমাণ হিসেবে সন্ত্রাসীরা বাড়িতে একটি বোমা ফেলে রেখেছে বলে ফোনে জানানো হয়। তিনি এবং তাঁর প্রবাসী দেবর পরে দেখেন, বাড়ির দেয়ালের ওপর সত্যি সত্যি একটি তাজা বোমা। খবর পেয়ে পুলিশ গিয়ে বোমাটি উদ্ধার করে। নাজির হোসেন জানান, পাশের বাড়িওয়ালা মোজাম্মেল হোসেন, আমেদ আলী, আহসানদের কাছেও একইভাবে চাঁদা চাওয়া হয়েছে।\r\nখোঁজ নিয়ে জানা গেছে, শুধু গাংনীতেই নয়, এখন মেহেরপুরজুড়েই চলছে এমন বোমা বিস্ফোরণ আর বোমার ভয় দেখিয়ে চাঁদাবাজির ঘটনা। জেলা পুলিশের হিসাবমতে, গত মাসে (জুলাই) ৩৬টি ও চলতি মাসে গতকাল পর্যন্ত ২৭টি মিলে মোট ৬৩টি বাড়িতে বোমার বিস্ফোরণ ঘটেছে। উদ্ধার হওয়া বোমার সংখ্যাও অনেক।\r\nসাধারণ মানুষের অভিযোগ, বোমাবাজ-সন্ত্রাসী কারা তা পুলিশ জানে। কিন্তু ক্ষমতাসীন দলের সঙ্গে সম্পৃক্ততার কারণে পুলিশ তাদের আটক করার সাহস দেখায় না।\r\nমেহেরপুরের পুলিশ সুপার ইকবাল হোসেনের কাছে এ ব্যাপারে জানতে চাওয়া হলে তিনি  প্রথম আলো কে বলেন, মূলত চাঁদাবাজির কারণেই এসব বোমাবাজির ঘটনা ঘটছে। তবে বোমাবাজির সঙ্গে জড়িতদের শনাক্ত করা হয়েছে। একই কথা বলেছেন র‌্যাবের মেহেরপুর ক্যাম্পের অধিনায়ক শেখ জাহিদুল ইসলাম।\r\n যেখানে বোমার বিস্ফোরণ :  মেহেরপুর এলাকায় খোঁজ নিয়ে জানা গেছে, জুলাইয়ে ৩৬টি বোমার বিস্ফোরণ ঘটেছে, উদ্ধার হয়েছে ১৯টি। এর মধ্যে গত ১ জুলাই গাংনীর শ্মশানঘাট গ্রামে নাসির উদ্দিনের বাড়িতে সন্ত্রাসীরা তিনটি বোমার বিস্ফোরণ ঘটায়। ২ জুলাই কড়ুইগাছি গ্রামে ১০টি বাড়িতে সন্ত্রাসীরা সাতটি বোমা ফাটায়। ১৫ জুলাই গাংনীর মহব্বতপুর গ্রামের স্বপনের বাড়িতে তিনটি বোমা ও কাফনের কাপড় রেখে যায় সন্ত্রাসীরা। ১৮ জুলাই মানিকদিয়া গ্রামের মনোরঞ্জনের বাড়িতে দুটি এবং ধানখোলা বাজারের রফিকুল ইসলামের বাড়িতে দুটি বোমা ফাটানো হয়। ১৯ জুলাই জোড়পাড়া গ্রামের আমিরুলের বাড়ি লক্ষ্য করে দুটি বোমার বিস্ফোরণ ঘটলে বাড়ির দুজন আহত হয়। ২৪ জুলাই করমদীর মাঠপাড়ায় আবুল হোসেনের বাড়ির পাশে তিনটি বোমার বিস্ফোরণ ঘটে। ২৭ জুলাই চেংগাড়া বাসস্ট্যান্ডের হান্নান কসাইয়ের দোকানের পাশ থেকে পুলিশ দুটি বোমা উদ্ধার করা হয়। ২৬ জুলাই মটমুড়া গ্রামের দবির উদ্দিনের বাড়িতে তিনটি বোমা ফেলে গেলে পুলিশ তা উদ্ধার করে। ৩০ জুলাই পাকুরিয়া গ্রামের গরু ব্যবসায়ী আরিফের বাড়িতে ডাকাতির সময় পাঁচটি বোমার বিস্ফোরণ ঘটে।\r\nগাংনীতে আগস্টে এ পর্যন্ত ২৭টি বোমার বিস্ফোরণ ও ১২টি উদ্ধার হয়েছে। এর মধ্যে ১ আগস্ট বেড়গ্রামের রেজাউলের বাড়িতে দুটি বিস্ফোরণ ঘটে। ২ আগস্ট গাংনী শহরে সন্ত্রাসীরা শহীদুলের আড়ত লক্ষ্য করে দুটি বোমা ফাটায়। ৫ আগস্ট গাংনীর জুগিন্দা পোড়াপাড়া ও মেহেরপুরের ইসলামপুর মাঠে একযোগে সাতটি বোমার বিস্ফোরণ ঘটে। ওই দিন সন্ধ্যায় প্রকাশ্যে সন্ত্রাসীরা গাংনী বাজারে বোমার বিস্ফোরণ ঘটায়। ১০ আগস্ট ষোলটাকা গ্রামের আবদুল্লাহর বাড়ি লক্ষ্য করে একটি এবং হোগলবাড়িয়ার গোলাম কিবরিয়ার বাড়ি লক্ষ্য করে তিনটি বোমার বিস্ফোরণ হয়। ১২ আগস্ট তেরাইল কুঠিপাড়া গ্রামের ন্যাড়া শাহর বাড়ি লক্ষ্য করে তিনটি, ১৯ আগস্ট মোহাম্মদপুর বাজারে তিনটি বোমার বিস্ফোরণ ঘটানো হয়। \r\n কেন এত বোমা বিস্ফোরণ ঘটছে—জানতে চাইলে স্থানীয় বাসিন্দা কামরুল ইসলাম বলেন, চাঁদা দিতে বাধ্য করানোর জন্য সন্ত্রাসীরা এসব বোমাবাজি করছে ও বিভিন্ন বাড়িতে বোমা ফেলে রাখছে। মূলত আতঙ্ক সৃষ্টি করে চাঁদাবাজি করা এবং টেন্ডারবাজি ও আধিপত্য বিস্তারই এর মূল কারণ বলে তিনি জানান। \r\nমেহেরপুরের একাধিক ইউনিয়ন পরিষদের (ইউপি) চেয়ারম্যান জানালেন, তাঁরা জীবনের নিরাপত্তা চেয়ে সম্মিলিতভাবে থানায় সাধারণ ডায়েরি (জিডি) করার সিদ্ধান্ত নিয়েছেন। বামুন্দী ইউপির চেয়ারম্যান আবদুল আওয়াল ও সাহারবাটি ইউরি চেয়ারম্যান আসাদুজ্জামান বাবলুকে হত্যার হুমকি দেওয়ায় তাঁরা কয়েক মাস ধরে গৃহবন্দী আছেন বলে জানান। আবদুল হামিদ নামের এক বাসিন্দা এলাকার পরিস্থিতি সম্পর্কে বলেন, মেহেরপুর এখন যেন ইরাক আর আফগানিস্তানের যুদ্ধক্ষেত্র। এখানে প্রতিদিনই বোমা ফাটছে। গতকালও পুলিশ বোমা উদ্ধার করেছে।\r\n বোমাবাজ কারা:  খোঁজ নিয়ে জানা গেছে, মেহেরপুরের গ্রামে গ্রামে যেসব যুবক বোমাবাজি ও চাঁদাবাজি করছে তাদের অন্যতম হলো দুর্জয় ওরফে বাচ্চু, উজ্জ্বল, রানা, মোতালেব, সাহাজ, আনারুল, সাল্টু, মাসুদ ও সেলিম। এরা সবাই পূর্ববাংলার কমিউনিস্ট পার্টির (লাল পতাকা) সদস্য বলে স্থানীয় লোকজন মনে করে। মানুষের ধারণা, এদের নেতা আকছেদ এসব নিয়ন্ত্রণ করছেন। তবে এলাকায় আকরাম ও জামুর নেতৃত্বাধীন জনযুদ্ধের তৎপরতাও আছে। গত নির্বাচনের সময় এরা আওয়ামী লীগের হয়ে কাজ করেছে। দল ক্ষমতায় আসার পর তারা প্রকাশ্যে সন্ত্রাসী কর্মকাণ্ডে নেমে পড়েছে।\r\n নিয়ন্ত্রণে কারা:  কাদের নিয়ন্ত্রণে বোমাবাজি হচ্ছে জানতে চাইলে নাম প্রকাশে অনিচ্ছুক একাধিক সরকারি কর্মকর্তা ও রাজনৈতিক নেতা-কর্মী জানান, গাংনীর পৌর মেয়র ও উপজেলা আওয়ামী লীগের নেতা আহম্মদ আলী, গাংনী যুবলীগের সাধারণ সম্পাদক শফি কামাল পাশা ওরফে পলাশ, আয়ুব আলী ও বামুন্দীর হবিবুর রহমান এখন গাংনীর আইনশৃঙ্খলার নিয়ন্ত্রক। এঁরা গাংনীর সাবেক সাংসদ মকবুল হোসেনের ঘনিষ্ঠ।\r\n র‌্যাব ও পুলিশ সূত্র জানায়, এর আগে চরমপন্থীদের সঙ্গে সম্পৃক্ততার অভিযোগে গাংনী পৌরসভার মেয়র আহম্মদ আলী পুলিশ, র‌্যাব ও সেনাবাহিনীর হাতে কয়েকবার আটক হয়ে দীর্ঘ কারা ভোগ করেছেন। তিনি সন্ত্রাসীদের আশ্রয়-প্রশ্রয় দিচ্ছেন, এমন অনেক অভিযোগ আছে। \r\nগাংনী থানা আওয়ামী লীগের সাধারণ সম্পাদক আবদুল খালেক অভিযোগ বলেন, তাঁদের নেতারাই চরমপন্থী বোমাবাজদের আশ্রয় দিচ্ছেন। \r\n অভিযোগের ব্যাপারে জানতে চাইলে আহম্মদ আলী  প্রথম আলো কে বলেন, যারা চাঁদাবাজি বা বোমাবাজি করছে, তারা তার দলের লোক এটা সত্যি। কিন্তু তিনি সন্ত্রাসীদের আশ্রয় দিচ্ছেন না। আবার তাদের নিয়ন্ত্রণও করতে পারছেন না। তিনি নিজে এ সন্ত্রাসীদের ব্যাপারে জেলা পুলিশ সুপারের কাছে অভিযোগ করেছেন, কিন্তু পুলিশ আসামিদের ধরছে না।\r\nএকইভাবে সন্ত্রাসীদের সঙ্গে সখ্যের অভিযোগ অস্বীকার করেন সাবেক সাংসদ মকবুল হোসেন। তিনি বলেন, মেহেরপুরে আওয়ামী লীগের দুটি অংশ। তাঁর বিরুদ্ধের অংশটি এসব অপপ্রচার করে বেড়াচ্ছে। \r\n কোত্থেকে সরঞ্জাম আসছে:  মেহেরপুর এলাকায় যেসব বোমার বিস্ফোরণ ঘটছে, তা কোত্থেকে আসছে জানতে চাইলে একজন পুলিশ কর্মকর্তা জানান, বামুন্দীর হবি ও গাংনীর পলাশের নিয়ন্ত্রণে পেশাদার কিছু সন্ত্রাসী এসব বোমা বানাচ্ছে। গত ১৪ মার্চ মেহেরপুর র‌্যাব চরমপন্থী নেতা বিদ্যুতের ভাই হিরো ও সুমন, চুয়াডাঙ্গা জেলা শহরের গুলশানপাড়ার আজিরুলের ছেলে বাবুসহ পাঁচজনকে আটক করে। তাদের কাছে বোমা ও বোমা তৈরির সরঞ্জাম পাওয়া যায়। গত ৮ মে গাংনী পুলিশ চুয়াড়াঙ্গার আলমডাঙ্গা উপজেলার হাপানিয়া গ্রামের সুন্নত আলীর ছেলে হিল্লাল (২৯), নওদাপাড়া গ্রামের শমসের আলীর ছেলে মারুফ (৩১), কুমারীপাড়ার ফজলুল হকের ছেলে আনারুল (২৬) ও সাহেবপুর গ্রামের নুরুন্নবীর ছেলে রিঙ্কুকে (২৮) আটক করে। এ সময় তাঁদের কাছ থেকে বোমা তৈরির প্রায় চার কেজি সালফার, বারুদসহ বিস্ফোরক দ্রব্য উদ্ধার করা হয়।\r\nগ্রেপ্তার হওয়া যুবকেরা পুলিশকে জানান, ভারত থেকে তাঁদের নেতা বুদু এসব দ্রব্য কিনে দিচ্ছেন। প্রতিটি বোমা আট-নয় শ টাকায় বিভিন্ন সন্ত্রাসী দলের কাছে তারা বিক্রি করেন। মেহেরপুরসহ দক্ষিণ-পশ্চিমাঞ্চলের বিভিন্ন জেলায় তাঁরা বোমা তৈরির বায়না পান। তবে অনেক হাত বদলের কারণে তাঁদের মূল নিয়ন্ত্রক কে তা জানেন না। গাংনীর বেতবাড়িয়া, ভবানীপুর, বালিয়াঘাট, বামুন্দী, কসবা ও শহরের ঈদগাহপাড়ায় প্রশিক্ষিত সন্ত্রাসীরা এসব বোমা বানায় বলে পুলিশের কাছে স্বীকার করেছে।\r\n জেলা পুলিশ সুপার ইকবাল হোসেন বলেন, এসব তথ্য যাচাই-বাছাই করে পুলিশ দ্রুত অভিযান শুরু করবে। \r\n","status":true,"publishDate":{"$date":{"$numberLong":"1251046800000"}},"createdAt":{"$date":{"$numberLong":"1751291326488"}},"__v":{"$numberInt":"0"}}
{"_id":{"$oid":"686295f2f109871733ab6243"},"image":"image-1751291378131.webp","title":"সরেজমিন মেহেরপুরে সবকিছুর নিয়ন্ত্রক সাংসদ জয়নালের স্বজনেরা ","description":"মেহেরপুরে সবকিছুর নিয়ন্ত্রক সাংসদ জয়নালের স্বজনেরা \r\n‘এভাবে সাব-রেজিস্ট্রি অফিসের নিয়ন্ত্রণ নেওয়ার বিষয়ে দলের নেতা-কর্মীরা সাংসদকে বলেছেন। তিনি কথা কানে তোলেননি। সাংসদের স্বজনেরাই এখন মেহেরপুর নিয়ন্ত্রণ করেন’\r\n—সদর উপজেলা আওয়ামী লীগের সভাপতি গোলাম রসুল \r\nকামরুল হাসান  ও  তুহিন আরণ্য,  মেহেরপুর থেকে\r\nমেহেরপুরের গাংনী উপজেলা সাব-রেজিস্ট্রি অফিসের ৪৮ জন দলিললেখকের সবাই বেতনভুক্ত কর্মচারী। তাঁরা বেতন পান সপ্তাহ শেষে। তাঁদের নিয়োগকর্তা গাংনীর আওয়ামী লীগ নেতা ও সাবেক সাংসদ মকবুল হোসেনের ঘনিষ্ঠ স্ট্যাম্প ভেন্ডার আশরাফুল ইসলাম। দলিললেখকদের যোগ্যতা অনুসারে তিনি শ্রেণী করেছেন, সেভাবে বেতন দেন। একই অবস্থা মেহেরপুর সদরে। এখানে একই কৌশলে দলিল রেজিস্ট্রির বিষয়টি নিয়ন্ত্রণ করছেন সদরের সাংসদ জয়নাল আবেদীনের ভাগ্নে মাহফুজুর রহমান ওরফে রিটন। তিনি বেতন দেন মাস শেষে।\r\nদেশের আর কোথাও এ ব্যবস্থা না থাকলেও মেহেরপুরে ক্ষমতাসীন দলের নেতা-কর্মীরা দলিল রেজিস্ট্রির কাজটি এভাবে নিয়ন্ত্রণ করছেন। এখন গাংনীতে কেউ জমি কেনাবেচা করতে চাইলে তাঁকে আশরাফুলের কাছে আগে যেতে হয়, আর সদরে রিটনের কাছে। তাঁরা নির্ধারণ করে দেবেন, কে দলিল লিখবেন। এ জন্য সরকার নির্ধারিত ফির চেয়ে অতিরিক্ত পাঁচ শতাংশ বেশি ফি দিতে হচ্ছে সাধারণ মানুষকে। এই বাড়তি টাকা ভাগ করে নিচ্ছেন ক্ষমতাসীন দলের নেতা-কর্মীরা। বর্তমান সরকার ক্ষমতায় আসার পর থেকে এ পদ্ধতি কার্যকর হয়েছে বলে জানা গেছে। \r\nমেহেরপুর সদরের দলিললেখক সমিতির নেতা আবদুল খালেক বলেন, এ নৈরাজ্যের বিরুদ্ধে তাঁরা প্রতিবাদ করার চেষ্টা করেছেন, কিন্তু ক্ষমতাসীনদের ভয়ে আর এগোতে পারেননি। এখন রিটনের কথামতোই তাঁদের চলতে হচ্ছে। \r\nগাংনী সাব-রেজিস্ট্রি অফিসের নিয়ন্ত্রক আশরাফুল নিজেও এ অভিযোগ স্বীকার করেছেন। আশরাফুল জানান, দলিললেখকদের সপ্তাহ শেষে তিনি বেতন দেন। আর ফি বাবদ আদায় করেন প্রতি হাজারে ১৫ টাকা করে। তবে সরকার নির্ধারিত ফি হলো প্রতি হাজারে ১০ টাকা। সাংসদের ভাগ্নে রিপন এ ব্যাপারে যুক্তি দেখিয়ে বলেন, ‘আমার ভাই রিটন সবার টাকা এক জায়গায় করে মাস শেষে দলিললেখকদের টাকা ভাগ করে দেন। এটা খারাপ কী?’ \r\nমেহেরপুর জেলা সাব-রেজিস্ট্রারের কার্যালয় সূত্র জানায়, মেহেরপুর বছরে প্রায় ১০ হাজার দলিল হয়। এ জেলার দুই থানার সাতটি গ্রামের অনেক লোক বিদেশে কাজ করেন। এ কারণে এখানে জমি কেনাবেচা অন্য জেলার চেয়ে বেশি হয়। \r\nসাংসদের ভাগ্নেকে বাড়তি টাকা না দিলে কারও জমি রেজিস্ট্রি করা হয় না বলে জানালেন রাধাকান্তপুর গ্রামের সাবেক ইউপি সদস্য ইসমাইল হোসেন। মেহেরপুর সদর থানা আওয়ামী লীগের কোষাধ্যক্ষ আমানুল্লাহও জানান, রিটনকে বাড়তি টাকা না দিলে কারও জমি রেজিস্ট্রি হয় না। এ প্রসঙ্গে মেহেরপুর সদর উপজেলা আওয়ামী লীগের সভাপতি এবং জেলা শিল্প ও বণিক সমিতির সাধারণ সম্পাদক গোলাম রসুল বলেন, এভাবে সাব-রেজিস্ট্রি অফিসের নিয়ন্ত্রণ নেওয়ার বিষয়টি নিয়ে দলের নেতা-কর্মীরা সাংসদকে বলেছেন। তিনি কথা কানে তোলেননি। সাংসদের স্বজনেরাই এখন মেহেরপুরের নিয়ন্ত্রণ করেন বলে তিনি মন্তব্য করেন।\r\nমেহেরপুরে দুজন সাংসদ। একজন হলেন বিএনপির আমজাদ হোসেন (মেহেরপুর-২, গাংনী) ও অপরজন আওয়ামী লীগের জয়নাল আবেদীন (মেহেরপুর সদর)। বর্তমানে গাংনী উপজেলার সব সরকারি কাজ নিয়ন্ত্রণ করেন সাবেক সাংসদ মকবুল হোসেন ও তাঁর লোকজন। \r\n দেশের সবচেয়ে ছোট জেলা আর সাজানো-গোছানো সুন্দর শহর মেহেরপুরে সরকারি দলের নেতা-কর্মীরা কী করছেন জানতে চাইলে আওয়ামী লীগের একাধিক নেতা এবং স্থানীয় সাধারণ বাসিন্দাদের অভিমত হলো, সাংসদ জয়নাল আবেদীনের ধর্ম শ্যালক আক্কাস আলী, ছেলে তানভীর আহমেদ ওরফে রানা, জামাই ফজলে রাব্বানী ওরফে বাবু, ভাগ্নে রিপন ও রিটন, শ্যালক ইসলাম আলীই সব জানেন। তাঁরাই এখন এলাকার ভাগ্য নিয়ন্ত্রক। এখানে দলীয় নেতারা তাঁদের কাছে এখন গুরুত্বহীন। \r\nদলের স্থানীয় নেতা-কর্মীরা অভিযোগ করেন, সাংসদের ধর্ম শ্যালক বলে পরিচিত আক্কাস আলী শিক্ষা প্রকৌশল বিভাগ, গণপূর্ত ও সড়ক জনপথ বিভাগের দায়িত্বে। ভাগ্নে মিজানুর রহমান রিপন নিয়োগ, এলজিইডি ও পৌরসভা দেখেন। অপর ভাগ্নে স্ট্যাম্প ভেন্ডার মাহফুজুর রহমান রিটন রেজিস্ট্রি অফিস, শ্যালক ইসলাম আলী টিআর ও জিআর এবং তরিকুল ইসলাম দেখেন থানা ও হাসপাতাল। আর এঁদের নিয়ন্ত্রণ করেন সাংসদের ছেলে রানা ও জামাই গাংনী ডিগ্রি কলেজের প্রভাষক ফজলে রাব্বানী। রাব্বানী আগে বিএনপি করতেন বলে জানা গেছে। \r\nসাংসদের স্বজনদের এসব তৎপরতার ব্যাপারে জানতে চাইলে মেহেরপুর জেলা আওয়ামী লীগের সাধারণ সম্পাদক এবং জেলা ও দায়রা জজ আদালতের সরকারি কৌঁসুলি মিয়াজান আলী বলেন, ‘প্রধানমন্ত্রীর কানেও এই বিষয়টি দেওয়া হয়েছে। আমরা দলীয় সভা করার কথা চিন্তা করছি।’ তিনি অভিযোগ করেন, জেলার কোনো কমিটিতে দলের নেতা-কর্মী নেই, সবখানে ইসলাম আর আক্কাস।\r\nসূত্র জানায়, গত জুলাই মাসে এলজিইডিতে প্রায় দুই কোটি টাকার টেন্ডার হলে জহিরুল ইসলাম লিমিটেডের নামে কাজ নেন সাংসদের ছেলে ও অন্য স্বজনেরা। চলতি মাসে পল্লী বিদ্যুৎ অফিসের সীমানাপ্রাচীর নির্মাণের জন্য ৩৬ লাখ টাকার দরপত্র হলে সে কাজও একইভাবে পেয়েছেন সাংসদের ছেলে ও জামাই। সাংসদের শ্যালক হওয়ায় ইসমাইল হোসেন মেহেরপুর হরিরামপুর বিলকেন্দ্রিক মৎস্যজীবী সমিতির সভাপতি হয়েছেন। তাঁদের ইচ্ছামতো কাজ না হওয়ায় মেহেরপুর পৌরসভা, হাসপাতাল ও বীজ প্রক্রিয়াকরণ বিভাগের দরপত্র কয়েকবার আহ্বান করা হয়েছে বলেও অভিযোগ আছে। \r\nমেহেরপুর শহরের কালাচাঁদপুরপাড়ার আইনাল শেখ ও ওসমান আলী অভিযোগ করেন, পাড়ার এক ধর্ষকের বিচার চাইতে তাঁরা সাংসদের কাছে যান। তিনি আসামির নাম উল্লেখ করে থানায় অভিযোগ দিলে পুলিশ দিয়ে আসামিকে দ্রুত ধরার ব্যবস্থা করবেন বলে সাংসদ আশ্বাস দেন। কিন্তু পরে পুলিশ আসামিকে না ধরে বাদীকে আটক করে। খোঁজ নিয়ে তাঁরা জানতে পারেন, সাংসদের লোকজন আসামিপক্ষের কাছ থেকে টাকা পয়সা নিয়ে উল্টো বাদীকে আসামি করেছে। এই অভিযোগ আইনাল শেখ, ওসমান আলীর মতো অনেকের। \r\nমেহেরপুর জেলা আওয়ামী লীগের অনেক নেতা-কর্মী জানান, সাংসদ জয়নাল আবেদীনের কাছে দলের লোকদের কোনো মূল্য নেই। এখানে সাংসদের আত্মীয়রাই সবকিছুর নিয়ন্ত্রক।\r\n সব অভিযোগ মিথ্যা, বললেন সাংসদ জয়নাল\r\n এসব অভিযোগ সম্পর্কে সাংসদ জয়নাল আবেদীন বলেন, দলীয় নেতাদের মতামত নিয়েই সবকিছু করা হয়। তাঁর ছেলে বা জামাই কোনো কিছুর নিয়ন্ত্রক নন। তাঁরা কোনো ঠিকাদারি কাজও করেন না। তিনি বলেন, বরং পৌরসভার টেন্ডারে তাঁর দলেরই এক শীর্ষ নেতা কাজ পেয়েছেন। সাংসদের কোনো আত্মীয়স্বজন পায়নি। তিনি দাবি করেন, টিআর এবং জিআরের কাজ দেখাশোনা করেন উপজেলা নির্বাহী কর্মকর্তা ও জেলা প্রশাসক। তাঁর শ্যালক এসব নিয়ন্ত্রণ করেন না। সাংসদ জয়নাল আবেদীন বলেন, তাঁর ভাগ্নে দীর্ঘদিন সাব-রেজিস্ট্রি অফিসে কাজ করেন। সে অফিস নিয়ন্ত্রণ করেন অফিসের কর্মকর্তা। দলের কিছু নেতা এবং জেলার উন্নয়নবিরোধী কিছু মানুষ তাঁর বিরুদ্ধে ষড়যন্ত্র করে মিথ্যা প্রচার চালাচ্ছে বলে তিনি দাবি করেন।\r\n","status":true,"publishDate":{"$date":{"$numberLong":"1251133200000"}},"createdAt":{"$date":{"$numberLong":"1751291378146"}},"__v":{"$numberInt":"0"}}
{"_id":{"$oid":"68629616f109871733ab6247"},"image":"image-1751291414404.webp","title":"চাল সরবরাহেও দলীয়করণ  সরকারি গুদামে চাল দিয়ে আওয়ামী লীগ, যুবলীগ ও ছাত্রলীগ নেতাদের পকেটে গেছে পাঁচ কোটি টাকা ","description":"কামরুল হাসান,  কুষ্টিয়া থেকে \r\n সরকারের খাদ্য সংগ্রহ অভিযানের আওতায় এ বছর ২২ হাজার মেট্রিক টন চাল কেনা হয়েছে কুষ্টিয়া জেলার চালের মিলগুলো থেকে। নিয়ম অনুযায়ী, খাদ্য বিভাগের তালিকাভুক্ত মিলমালিকদের এ চাল সরবরাহ করার কথা। কিন্তু অভিযোগ উঠেছে, সংগৃহীত চালের অর্ধেকও প্রকৃত মিলমালিকেরা সরবরাহ করতে পারেননি; চাল সরবরাহ করেছেন কুষ্টিয়ার আওয়ামী লীগ, যুবলীগ ও ছাত্রলীগের নেতা-কর্মীরা। আর এই চাল সরবরাহ করে তাঁরা নিয়ে গেছেন পাঁচ কোটি টাকার বেশি। এ ছাড়া মিলমালিকেরা কে কত চাল সরবরাহ করবেন, এর কোটাও তাঁরাই নির্ধারণ করে দিয়েছিলেন।\r\nচাল সংগ্রহ অভিযানে দলীয়করণ হওয়ায় নিয়মনীতি উপেক্ষা করে যেমন নিম্নমানের চাল সরবরাহ করা হয়েছে, তেমনি বাইরের জেলা থেকে চাল এনে গুদামে ঢোকানোর ঘটনাও ধরা পড়েছে। এসব ঘটনার সঙ্গে খাদ্য বিভাগের কর্মকর্তাদের যোগসাজশ রয়েছে বলেও অভিযোগ উঠেছে।\r\nকুষ্টিয়া জেলার খাজানগর, বল্লভপুর, পোড়াদহ ও আইলচারা এলাকা নিয়ে গড়ে উঠেছে দেশের বৃহত্তম চাল উৎপাদনের এলাকা। দেশের বিভিন্ন স্থানে উৎপাদিত ধানের একটি বড় অংশ চলে আসে এ এলাকায়। বলতে গেলে রাজধানীর বাদামতলী ও নয়াবাজারের পাইকারি বাজারে চালের মূল সরবরাহ আসে কুষ্টিয়া থেকে। জেলা খাদ্য দপ্তর থেকে জানা গেছে, এ জেলায় সরকারের তালিকাভুক্ত ৪১৩টি চালের মিল রয়েছে। এর মধ্যে সদর উপজেলায় আছে ২৫৯টি। তালিকার বাইরেও অনেক মিল আছে। এসব মিলের বেশ কটির স্বয়ংক্রিয় উৎপাদনক্ষমতা রয়েছে। মিলগুলো প্রতিদিন হাজার হাজার টন চাল উৎপাদন করে। রশিদ অ্যাগ্রো নামের একটি মিলে প্রতিদিন ২০০ মেট্রিক টন চাল উৎপাদিত হয়, যার বেশির ভাগই মিনিকেট ধরনের চিকন চাল।\r\nচাল উৎপাদনের এলাকা হওয়ার কারণে সরকার এ বছর কুষ্টিয়া থেকে চাল কেনার কার্যক্রম শুরু করে। সেই কার্যক্রমের অংশ হিসেবে এ জেলা থেকে ২২ হাজার মেট্রিক টন চাল কেনা হয়। এর মধ্যে ১২ হাজার মেট্রিক টন জেলার খাদ্যগুদামে মজুদ রয়েছে, বাকি চাল দেশের বিভিন্ন স্থানে পাঠানো হয়েছে। ১ মে থেকে ৩০ আগস্টের মধ্যে এসব চাল কেনা হয়।\r\nমিলমালিকদের অভিযোগ, সরকার চাল কেনার ঘোষণা দেওয়ার পর থেকে জেলা আওয়ামী লীগের নেতারা তৎপরতা শুরু করেন। এর প্রধান কারণ, ওই সময় বাজারে প্রতি কেজি চালের দাম ছিল ১৭-১৮ টাকা। কিন্তু সরকারিভাবে তখন ২২ টাকায় চাল কেনার ঘোষণা দেওয়া হয়। প্রতি কেজিতে চার টাকা বেশি হলে ২২ হাজার মেট্রিক টন চালে লাভের পরিমাণ দাঁড়ায় প্রায় নয় কোটি টাকা। এই লাভের টাকা কে পাবে, তা নিয়ে শুরু হয় নানামুখী তৎপরতা। আওয়ামী লীগের নেতারা এ ব্যবস্থা নিয়ন্ত্রণ করার জন্য উঠেপড়ে লেগে যান। এ নিয়ে মিলমালিকদের সঙ্গে তাঁদের কয়েক দফা বৈঠকও হয়। এসব কারণে এখানে চাল কেনার কার্যক্রম বেশ দেরিতে শুরু হয়। নাম প্রকাশে অনিচ্ছুক এক মিলমালিক জানান, নিয়ম অনুযায়ী, চাল সরবরাহ করতে হলে অবশ্যই মিল থাকতে হবে। কিন্তু ক্ষমতাসীন দলের বেশির ভাগ নেতা-কর্মীর কোনো মিল নেই। তাঁরা মিলমালিকদের সঙ্গে এ নিয়ে দেনদরবার শুরু করেন। শেষ পর্যন্ত রফা হয়, মিলমালিকেরা দেবেন কিছু চাল, আর বাকি চাল দলের নেতা-কর্মীরা ঠিক করবেন কে দেবেন। এ কাজে মূল ভূমিকা পালন করেন সদরের সাংসদ রশিদুজ্জামানের ব্যবসায়িক অংশীদার ও জেলা আওয়ামী লীগের সহসভাপতি রবিউল ইসলাম। তিনি সদরের চাল কেনার কোটা নির্ধারণ করেন। আর বাইরের উপজেলায় সাংসদ ও তাঁদের ঘনিষ্ঠজনেরা নির্ধারণ করে দেন। আওয়ামী লীগের নেতারা সরবরাহ করেছেন ১২ হাজার ৭০০ মেট্রিক টন চাল। আর তেমন কোনো পরিশ্রম ছাড়াই এ থেকে তাঁদের আয় হয়েছে পাঁচ কোটি টাকার বেশি।\r\nকুষ্টিয়া জেলা চালকল মালিক সমিতির সভাপতি আবদুল মজিদ  প্রথম আলো কে বলেন, সরকারের কেনা ২২ হাজার মেট্রিক টন চালের মধ্যে সমিতির সদস্যরা সরাসরি নয় হাজার ৩০০ টন সরবরাহ করতে পেরেছেন। বাকি চাল দলের নেতা-কর্মীরা সরবরাহ করেছেন উল্লেখ করে তিনি বলেন, তাঁরা বিভিন্ন মালিকের চালের মিলের কাগজপত্র লিজ নিয়ে চাল সরবরাহ করেছেন। মালিকেরা উপায় না দেখে এ প্রস্তাবে রাজি হয়েছিলেন। তিনি জানান, সমিতির ২৫৭ জন সদস্য তাঁদের উৎপাদনক্ষমতা অনুসারে চাল সরবরাহ করেছেন। কে কত চাল দেবেন, সদরে তা রবিউল ইসলাম নির্ধারণ করেন বলে তিনি জানান।\r\nঅভিযোগ উঠেছে, চাল সরবরাহের বিপরীতে জেলা আওয়ামী লীগের এক প্রভাবশালী নেতা টনপ্রতি নির্ধারিত হারে টাকা নিয়েছেন। তারপর চাল সরবরাহের অনুমতি মিলেছে।\r\nএ ব্যাপারে জানতে চাইলে রবিউল ইসলাম বলেন, খাদ্য সংগ্রহ কমিটির প্রধান হলেন জেলা প্রশাসক। তিনি এ কমিটির একজন সদস্য মাত্র। চাল সংগ্রহ অভিযানেও দলীয়করণের অভিযোগ প্রসঙ্গে তিনি বলেন, দলের লোকদের জন্য তিনি বিশেষ কোটা নেওয়ার চেষ্টা করেছিলেন, কিন্তু ব্যর্থ হয়েছেন। এ ক্ষেত্রে তাঁর যুক্তি হলো, দলের লোকদের তো একটা দাবি থাকতেই পারে। চাল সরবরাহের জন্য তিনি কোনো অর্থ নেননি বলে জানান।\r\nচালকল মালিক সমিতির সাধারণ সম্পাদক জমসেদ আলী এ প্রসঙ্গে বলেন, অনেক মিলমালিক তাঁদের কোটা বেচে দিয়েছেন। তাঁদের চাল অন্যজন সরবরাহ করেছে। তাঁর জানা মতে, দুই হাজার টন চাল সরাসরি ক্ষমতাসীন দলের নেতারা ভাগবাটোয়ার করে নিয়েছেন। এ অবস্থা এখানে নতুন নয়, আগের সরকারের আমলেও এভাবে চাল সরবরাহ করা হতো বলে তিনি জানান।\r\nস্থানীয় বাসিন্দাদের অভিযোগ, চাল সরবরাহে এভাবে দলীয়করণ হওয়ার কারণে গুদামে ঢুকেছে নিম্নমানের চাল। এ ছাড়া নিয়ম ভেঙে পাশের জেলা থেকেও চাল সরবরাহ করা হয়েছে। এর মধ্যে একটি ঘটনা ধরাও পড়ে। ২০ জুন এভাবে ১১ ট্রাক ভর্তি চাল গুদামে প্রবেশ করার সময় পুলিশ ও জেলা প্রশাসনের কর্মকর্তারা ধরে ফেলেন। পরে এই জেলা প্রশাসক আব্দুল মান্নান এক জরুরি সভা ডেকে চাল ফেরত পাঠান।\r\nএকাধিক সূত্র জানায়, টিআর প্রকল্পের চাল বিক্রি করে টাকা দিয়ে উন্নয়নকাজ করা হয়ে থাকে। এ সুযোগে অনেক প্রকল্পের সভাপতিরা তাঁদের প্রকল্পের চাল ১৪ টাকা দরে সরাসরি বিক্রি করে দেন সরবরাহকারীদের কাছে। তাঁরা কেবল কাগজপত্র হাতবদল করেন; গুদামের চাল গুদামেই পড়ে থাকে। মাঝখান থেকে সরবরাহকারীদের হাতে চলে যায় বিপুল পরিমাণ অর্থ। তবে সবচেয়ে গুরুতর অভিযোগ হলো ময়লা চাল নিয়ে। জানা গেছে, পুরোনো আর ময়লা চাল টিআর হিসেবে উত্তোলন করে তা আবার গুদামে সরবরাহ করার জন্য কুষ্টিয়ার চালের মোকাম খাজানগরে ১৪-১৫টি মিল আছে, এ মিলগুলো চালের রং পরিষ্কার করে। সেখানে ময়লা চাল নিয়ে পরিষ্কার করতে কেজিপ্রতি খরচ পড়ে ৫০ থেকে ৭০ পয়সা। সরকারি দলের অনেক সরবরাহকারী এভাবে চাল সরবরাহ করেন। এভাবে চাল নেওয়ার জন্য খাদ্য বিভাগের লোকজনও আর্থিক সুবিধা নিয়েছে বলে অভিযোগ উঠেছে।\r\nএ ব্যাপারে জানতে চাইলে জেলা খাদ্য কর্মকর্তা জাহাঙ্গীর আলম বলেন, এ বছর সদর ও সব উপজেলার ৪১৩টি চালের মিলের মধ্যে ৪১১টি মিল চাল সরবরাহ করেছে। তবে মিলগুলো চাল দিয়েছে, না তাদের লাইসেন্স অন্য কেউ ব্যবহার করেছে, সেটা তিনি জানেন না।\r\nওই খাদ্য কর্মকর্তা বলেন, যাঁদের বৈধ কাগজপত্র আছে, কেবল তাঁরাই চাল সরবরাহ করেছেন। জেলার বাইরে থেকে চাল আনা ও নিম্নমানের চাল সরবরাহের ব্যাপারে জানতে চাইলে তিনি বলেন, একটি ঘটনা ধরা পড়েছিল। এরপর এ ঘটনা আর ঘটেনি। চাল সরবরাহে দলীয়করণের ব্যাপারে জানতে চাইলে তিনি বলেন, খাদ্য সংগ্রহ কমিটি আছে, জেলা প্রশাসক এ কমিটির প্রধান। এ ছাড়া উপজেলা পর্যায়ে কমিটি রয়েছে, তারা এসব তালিকা করেছে।\r\nকুষ্টিয়ার জেলা প্রশাসক আব্দুল মান্নান এ প্রসঙ্গে বলেন, চাল সংগ্রহের জন্য উপজেলা কমিটি আছে। কমিটিগুলো এসব নির্ধারণ করেছে। দলীয় ভিত্তিতে কোনো কিছু হয়নি বলে তিনি দাবি করেন। \r\n","status":true,"publishDate":{"$date":{"$numberLong":"1251219600000"}},"createdAt":{"$date":{"$numberLong":"1751291414418"}},"__v":{"$numberInt":"0"}}
{"_id":{"$oid":"68629b74f109871733ab624b"},"image":"image-1751292788244.webp","title":"সরেজমিন দুই ভাইয়ের ইচ্ছায় চলছে চুয়াডাঙ্গা","description":"কামরুল হাসান  ও  শাহ আলম,  চুয়াডাঙ্গা থেকে\r\nচুয়াডাঙ্গা শহরে প্রবেশের সব কটি মুখে হলুদ রঙের একটি করে সাইনবোর্ড চোখে পড়ে। তাতে লেখা রয়েছে ‘চুয়াডাঙ্গা পৌরসভা—পৌর টোল’। জেলার বাইরের যান্ত্রিক যান এ শহরে প্রবেশ করতে হলে এ সাইনবোর্ডের কাছে এসে টোল দিতেই হবে। শহরের ভেতরের মূল সড়কটি ঢাকা থেকে চুয়াডাঙ্গা হয়ে মেহেরপুর গেছে। সড়ক ও জনপথ অধিদপ্তরের রাস্তা এটি। এ রাস্তার ওপর এভাবে টোল নেওয়ার এই বিশেষ ব্যবস্থা।\r\nস্থানীয় বাসিন্দাদের অভিযোগ, দেশের আর কোনো পৌর এলাকায় এভাবে টোল আদায়ের ব্যবস্থা না থাকলেও চুয়াডাঙ্গায় এ ব্যবস্থা কার্যকর করেছেন পৌর মেয়র রিয়াজুল ইসলাম জোয়ার্দার টোটন। যারা টোল আদায় করছে তারা সবাই সরকারি দলের ক্যাডার এবং মেয়রের ঘনিষ্ঠ। মেয়রের বড় ভাই সদর আসনের আওয়ামী লীগের সাংসদ সোলায়মান হক জোয়ার্দার সেলুন। বড় ভাই সাংসদ ও ছোট ভাই মেয়রের নিয়ন্ত্রণে চলছে চুয়াডাঙ্গা।\r\nর‌্যাবের চুয়াডাঙ্গা ক্যাম্পের কমান্ডার মেজর এম এম শফিকুর রহমান বলেন, এভাবে পৌর এলাকার নামে অবৈধভাবে চাঁদা আদায়ের ঘটনার পর র‌্যাব ১৯ আগস্ট চারজনকে গ্রেপ্তার করে। তারা রেজিস্ট্রিকৃত গাড়ির পাশাপাশি রেজিস্ট্রিহীন গাড়ি থেকে টোল আদায় করছিল।\r\nপৌর মেয়র রিয়াজুল ইসলাম জোয়ার্দার এভাবে টোল আদায়ের ব্যাপারে বলেন, এটা নীতিমালার ভিত্তিতে করা হয়েছে। র‌্যাব যাদের ধরেছে তারা অবৈধভাবে টোল আদায় করছিল। তিনি জানান, শুধু চুয়াডাঙ্গার বাইরের মালবাহী গাড়ি এখানে এলে টোল দিতে হবে, এলাকার যানবাহন এর আওতায় পড়ে না। \r\nশুধু টোল আদায়ই নয়, এমন অনেক অনিয়ম, অবৈধ দখল ও সন্ত্রাসের ব্যাপারে মানুষ সরকারি দলের নেতা-কর্মীদের দোষ দিচ্ছে। সাধারণ মানুষের অভিযোগ, সবকিছুর সঙ্গে দুই ভাইয়ের লোকজন জড়িত।\r\n হত্যা মামলাও প্রত্যাহারের সুপারিশ\r\n সবচেয়ে গুরুতর অভিযোগ হচ্ছে, চিহ্নিত ও ভয়ঙ্কর সন্ত্রাসীর বিরুদ্ধে দায়ের করা মামলা রাজনৈতিক মামলা বলে বিবেচনা করে তা প্রত্যাহারের সুপারিশ করা। জেলা প্রশাসনের কাছে লিখিতভাবে এ সুপারিশ করেছেন চুয়াডাঙ্গা-২-এর সাংসদ আলী আজগার, জীবননগর উপজেলা চেয়ারম্যান গোলাম মতু‌র্জা, দামুড়হুদা আওয়ামী লীগের সভাপতি সিরাজুল ইসলাম প্রমুখ। \r\nঝিনাইদহের কালীগঞ্জ উপজেলার চেয়ারম্যান আনোয়ারুল আজিমকে ধরিয়ে দিতে ইন্টারপোলে রেড নোটিশ দেওয়া হয়েছিল। তিনি দর্শনা বিএনপির নেতা সাইফুল ইসলাম হত্যা ও সোনা চোরাচালান মামলার আসামি। তাঁর মামলা প্রত্যাহারেও আবেদন করা হয়েছে। একইভাবে জীবননগরের লালচাঁদ ও ফাতেমা খুনের আসামি ঝুমুর, ওমর আলী; খুনের মামলার আসামি ইউসুফ আলী তেলা, আব্দুল মান্নান খান, জয়নাল আদেনীন মাফর, শেখ আসলাম আলী তোতা, নারী পাচার মামলায় ১৫ বছরের দণ্ড পাওয়া দেহাটি গ্রামের আদিল হোসেনের পক্ষে মামলা প্রত্যাহারের সুপারিশ করা হয়েছে। খুনের মামলার আসমি যোগেন্দ্রনাথ দোবেকে অব্যাহতি দেওয়ারও সুপারিশ করা হয়েছে। \r\nএসব সুপারিশের ব্যাপারে জানতে চাইলে জেলা আওয়ামী লীগের সাধারণ সম্পাদক আজাদুল ইসলাম আজাদ বলেন, ‘আমরা স্বাক্ষর করে দিলেই মামলা প্রত্যাহার হয়ে যাবে না। এর আরও অনেক ধাপ রয়েছে।’ তিনি বলেন, অনেককে রাজনৈতিকভাবে হেয় করার জন্য ফাঁসানো হয়েছে। সেসব মামলা প্রত্যাহার করা উচিত। \r\n স্বজনেরাই সব দেখেন\r\n দেশের বৃহত্তম বীজ প্রক্রিয়াজাতকরণ কেন্দ্র রয়েছে চুয়াডাঙ্গায়। এ কেন্দ্র প্রতি বছর বিপুল পরিমাণ ধান ও গমের বীজ ক্রয় করে থাকে। বীজ কেনার কাজটি এখন নিয়ন্ত্রণ করছেন মেয়রের ঘনিষ্ঠ বাবু ও সাইফুল হাসান জোয়ার্দার টোকন। দলীয় প্রভাবে সেখানে নিম্নমানের বীজ সরবরাহ করা হয়েছে উল্লেখ করে বীজ প্রক্রিয়াজাতকরণ কেন্দ্রের একজন কর্মকর্তা বলেন, দুই সপ্তাহ আগে সরবরাহ করা দুই ট্রাক বীজ তাঁরা ফেরত পাঠান। বিএডিসির বীজ প্রক্রিয়াজাতকরণ কেন্দ্রের পরিচালক সুলতান গিয়াস উদ্দিন বলেন, একই অভিযোগে গত মঙ্গলবারও কিছু বীজ ফেরত পাঠানো হয়েছে।\r\nসদর উপজেলাসহ পুরো চুয়াডাঙ্গায় এখন যেসব ঠিকাদারি কাজ হচ্ছে তার সবই নিয়ন্ত্রণ করছেন সদর সাংসদের ভাগ্নে সজল। টিআর ও কাবিখার কাজ দেখাশোনা করেন সাংসদ সোলায়মান হকের শ্যালক বদরা মুনি।\r\nজেলার দামুড়হুদা সেতুর দরপত্র আহ্বান করা হয়েছিল গত মার্চ মাসে। চুয়াডাঙ্গা জেলা যুবলীগের আহ্বায়ক আরেফিন আলম রনজু স্থানীয় সরকার দপ্তর থেকে দরপত্রের বাক্সটি তুলে নিয়ে যান। পরে বাক্সটি সাংসদের দপ্তরে নিয়ে কাজের সমঝোতা করা হয়।\r\nএলাকার লোকজন অভিযোগ করেন, গত বছর মুন্সিগঞ্জের পশুরহাটের ইজারা ছিল ১৪ লাখ টাকা, এ বছর মাত্র পাঁচ লাখ টাকায় হাটটি ইজারা নিয়েছেন সাংসদ সোলায়মান হকের ভাগ্নে সজল। \r\n বিচ্ছিন্নভাবে সন্ত্রাসী তৎপরতা\r\n দেশের দক্ষিণ-পশ্চিমাঞ্চলের যেসব জেলায় সন্ত্রাসী তৎপরতা রয়েছে তার মধ্যে অন্যতম চুয়াডাঙ্গা। কিছুদিন আগেও এ জেলায় জনযুদ্ধ, পূর্ববাংলার কমিউনিস্ট পার্টি, লাল পতাকা, বিপ্লবী কমিউনিস্ট পার্টি, নিউ বিপ্লবী কমিউনিস্ট পার্টি, মাওবাদী গ্রুপ, মুকুল শাহিনের শ্রমজীবী মুক্তি আন্দোলন, জাসদ গণবাহিনী ও সর্বহারা পার্টির তৎপরতা ছিল। ওই সব সংগঠনের বেশির ভাগ নেতা হয় ক্রসফায়ারে নিহত হয়েছেন, নয়তো গ্রেপ্তারের পর কারাগারে আছেন। তবে ওই সব দলের কিছু সদস্য বর্তমানে বিচ্ছিন্নভাবে কোনো কোনো এলাকায় তৎপর আছে। এদের মধ্যে মুক্তিবাহিনীর মুক্তি, জাসু-আকরাম, জয়বাবু, লাল পতাকা, লাল্টুর গ্রুপ ও জনযুদ্ধের বিচ্ছিন্ন কিছু লোক। অভিযোগ আছে, এসব সন্ত্রাসী সরকারি দলের মদদ পেয়ে আবার সন্ত্রাসী তৎপরতা শুরু করেছে। তাদের মধ্যে পূর্ববাংলার কমিউনিস্ট পার্টির জেল-পালানো নেতা আখতারুজ্জামান সোহাগ সদরের পাঁচটি ইউনিয়নে তৎপরতা শুরু করেছেন। আরেক সন্ত্রাসী গ্রুপ রশিদ মোল্লার বাহিনী জেলার আলুকদিয়ায় তৎপর আছে। আলমডাঙ্গার কুমারী ইউনিয়নে মুক্তিবাহিনীর লোকজন অবস্থান করে। কুষ্টিয়ার সন্ত্রাসী সিরাজের হাতে নিহত ফকিরের ছেলে আলাল আবার সন্ত্রাসী কর্মকাণ্ড শুরু করেছেন। ১৪ আগস্ট পুলিশ তাঁকে আটক করে, তবে আওয়ামী লীগের নেতাদের হস্তক্ষেপে ছেড়ে দেয়। \r\n চলছে নীরব চাঁদাবাজি\r\n স্থানীয় লোকজন অভিযোগ করেন, সরকারি দলের নাম করে আলমডাঙ্গার একটি জুয়ার বোর্ড থেকে গত জুলাই মাসে দলের নেতা-কর্মীরা অর্থ আদায় করেন। এ দলে ছিলেন সাজেদুল ইসলাম স্বপন, তবারক হোসেন তবা, মনিরুজ্জামান মনি, মহিদুল ইসলাম মহিদ, মোজাম্মেল হক ও টাইগার হোসেন। তাঁদের বিরুদ্ধে একটি লিখিত অভিযোগ সাংসদ সোলায়মান হককে দেওয়া হয়। তাঁরা মাদক ব্যবসা থেকে চাঁদা আদায় এবং আলমডাঙ্গা ডিগ্রি কলেজে ছাত্র ভর্তি করে টাকা আদায় করছেন বলেও অভিযোগ করছে। \r\nজেলা আইনশৃঙ্খলা কমিটির ১৪ জুলাই অনুষ্ঠিত এক সভায় জেলা আওয়ামী লীগের সহসভাপতি আলী আহমেদ অভিযোগ করেন, জেলার আইনশৃঙ্খলা পরিস্থিতির অবনতি ঘটছে। ওই সভায় দর্শনা সরকারি কলেজের শিক্ষক মোশাররফ হোসেন বলেন, নীরব চাঁদাবাজি, সন্ত্রাসী ও ছিনতাই বৃদ্ধিসহ জেলার সার্বিক আইনশৃঙ্খলা পরিস্থিতির অবনতি ঘটেছে। শিল্প ও বণিক সমিতির সভাপতি হাবিবুর রহমান মোবাইল ফোনে চাঁদাবাজি হচ্ছে বলে অভিযোগ করেন।\r\nজেলা আওয়ামী লীগের সাধারণ সম্পাদক আজাদুল ইসলাম আজাদ বলেন, ‘এখানে নীরব চাঁদাবাজি হচ্ছে। তবে সন্ত্রাসের সঙ্গে দলের কেউ জড়িত নেই। প্রমাণ পেলে আমরা তাদের দল থেকে বের করে দেব।’\r\nএ ব্যাপারে জানতে চেয়ে স্থানীয় সাংসদ সোলায়মান হক জোয়ার্দারের সঙ্গে বারবার যোগাযোগের চেষ্টা করে তাঁকে পাওয়া যায়নি। কথা বলার জন্য তাঁর মোবাইল ফোনে এসএমএস পাঠানো হয়েছে। তাঁর পক্ষ থেকে কোনো যোগাযোগ করা হয়নি।\r\n","status":true,"publishDate":{"$date":{"$numberLong":"1251306000000"}},"createdAt":{"$date":{"$numberLong":"1751292788260"}},"__v":{"$numberInt":"0"}}
{"_id":{"$oid":"68629b9cf109871733ab624f"},"image":"image-1751292828916.webp","title":"বিএডিসির বীজকেন্দ্র লোটাস ও সালাউদ্দিনের আলাদিনের চেরাগ!","description":"কামরুল হাসান  ও  শাহ আলম,  চুয়াডাঙ্গা থেকে\r\nচুয়াডাঙ্গা শহরের ঈদগাপাড়া থেকে দক্ষিণ দিকে কয়েক পা গেলেই মুখোমুখি দুটি বাড়ি। বাড়ি না বলে একে প্রাসাদ বলাই ভালো। এমন সুরম্য বাড়ি সচরাচর চোখে পড়ে না। একটি বাড়ির নাম কেয়া, আরেকটির মিনা। দুটি বাড়ির নকশা, রং, ভেতরের কারুকাজ সবই এক। এমনকি মূল ফটকের নকশা পর্যন্ত।\r\nবাড়ির মতো এর মালিকদের মধ্যেও অদ্ভুত মিল। তাঁরা সারাক্ষণই একসঙ্গে চলেন, একসঙ্গে ব্যবসা করেন। একজনের নাম মোহাম্মদ সালাউদ্দিন, অপরজন এনামুল কবির লোটাস। কিন্তু চুয়াডাঙ্গার মানুষ তাঁদের চেনে ‘লোটাস-সালাউদ্দিন’ নামে।\r\nএই দুই বন্ধু চুয়াডাঙ্গার প্রত্যন্ত গ্রামের সাধারণ গেরস্তঘরের সন্তান। তাঁদের ভাগ্য ফিরিয়ে দিয়েছে বাংলাদেশ কৃষি উন্নয়ন করপোরেশনের কৃষিবীজ প্রক্রিয়াজাতকরণ কেন্দ্র। এ কেন্দ্রে বীজের নামে খারাপ জাতের রোগবালাইযুক্ত ও অঙ্কুরোদ্গমের ক্ষমতাহীন অবীজ সরবরাহ করা চক্রের নেতা তাঁরা। এই করেই দুই বন্ধু অবিশ্বাস্য রকম সম্পদের অধিকারী হয়ে গেছেন। এর প্রমাণ, মুখোমুখি দাঁড়িয়ে থাকা সুরম্য দুটি বাড়ি।\r\nএর একটির মালিক এনামুল কবির লোটাস সব অভিযোগ অস্বীকার করে বলেছেন, তাঁর আরও অনেক ব্যবসা আছে। সেই ব্যবসার টাকা দিয়ে দুই বন্ধু মনের মতো করে একই ডিজাইনের বাড়ি করেছেন। বাড়ি তৈরিতে কত খরচ হয়েছে, জানতে চাইলে বিষয়টি এড়িয়ে যান লোটাস।\r\nঅভিযোগ আছে, দুই বন্ধুর এই ব্যবসার সঙ্গে কৃষি উন্নয়ন করপোরেশনের অনেক অসাধু কর্মকর্তাও জড়িত। তবে তাঁদের পেছনে বড় শক্তি জোগান ক্ষমতাসীন দলের নেতা-কর্মীরা। চারদলীয় জোটের সময় বিএনপির একটি অংশ যেমন তাঁদের সঙ্গে ছিল, এখন আছে আওয়ামী লীগের একটি অংশ।\r\nদক্ষিণ-পশ্চিমাঞ্চলের কৃষকেরা যাতে সহজে উন্নত জাতের ভালো কৃষিবীজ পেতে পারেন, সেই লক্ষ্যে ১৯৯৮ সালে চুয়াডাঙ্গায় চালু করা হয় কন্ট্রাক্ট গ্রোয়ার্স, অধিক বীজ ও প্রক্রিয়াজাতকরণ কেন্দ্র। এই তিনটি বিভাগ নিয়ে বিএডিসির এই বিশাল প্রকল্প। নিয়ম অনুসারে এই কেন্দ্র ভালো জাতের বীজ উৎপাদন করে তা চুক্তিবদ্ধ কৃষকদের দেবে (ভিত্তি বীজ)। ওই কৃষকেরা সেই বীজ থেকে শস্য উৎপাদন করে (প্রত্যয়িত বীজ) তা আবার বিএডিসির কাছে বিক্রি করবেন। আর প্রক্রিয়াজাত কেন্দ্র সেই বীজ পরীক্ষার পর সারা দেশের কৃষকদের মধ্যে বিতরণ করবে।\r\nঅনুসন্ধানে দেখা গেছে, এখানে মূল দুর্নীতি হয় বীজ বিতরণ ও কেনা নিয়ে। অভিযোগ আছে, প্রক্রিয়াজাত কেন্দ্র ঘিরে একটি চক্র আছে। এই চক্র সবকিছু নিয়ন্ত্রণ করে। এ চক্রের প্রধান হলেন দুই বন্ধু সালাউদ্দিন ও লোটাস। তাঁদের সঙ্গে আছেন গ্রামপর্যায়ের আওয়ামী লীগের নেতা আবুল কালাম, সাইফুল ইসলাম, শহিদুল ইসলাম, আবুল কালাম আজাদ, রানা বিশ্বাস, মুকুল হোসেন, মোনাজাত ও মিল্টন। এই চক্র যেমন তালিকাভুক্ত কৃষকদের দিয়ে বীজ উৎপাদন করে না, তেমনি কৃষকের উৎপাদিত বীজের বদলে খোলাবাজার থেকে ‘অবীজ’ কিনে বাজারের চেয়ে দ্বিগুণ দামে বিএডিসির কাছে সরবরাহ করে। এভাবে চক্রটি প্রতিবছর পকেটে পুরছে কোটি কোটি টাকা।\r\nবীজ প্রক্রিয়াজাতকরণ কেন্দ্রের কর্মকর্তারা জানান, গত বছর তাঁরা ছয় হাজার ৫০০ টন ধান ও চার হাজার ৫০০ টন গমবীজ সংগ্রহ করেন। এ বছরের মার্চ থেকে এপ্রিল পর্যন্ত শতাব্দী, সৌরভ, গৌরব, বিজয় ও প্রতীক জাতের গম সংগ্রহ করা হয়েছে দুই হাজার ৬১৩ মেট্রিক টন। এবারের বীজের বাজারদর ছিল প্রতি কেজি ধান ২০ টাকা ও গম ২২ টাকা। এ হিসাবে কেন্দ্র ক্রয় করে প্রায় ২২ কোটি টাকার বীজ। খাতা-কলমে এসব বীজ কৃষকের সরবরাহ করার কথা বলা হলেও বাস্তবে সবই সরবরাহ করে সালাউদ্দিন-লোটাস চক্র। ফলে এই টাকার একটি বড় অংশ চলে গেছে ওই চক্রের হাতে।\r\nবীজ প্রক্রিয়াজাতকরণ কেন্দ্রের যুগ্ম পরিচালক সুলতান গিয়াস উদ্দিন  প্রথম আলো কে বলেন, নিয়ম অনুসারে কন্ট্রাক্ট গ্রোয়ার্স জোন পরীক্ষার পর উন্নত মানের বীজ প্রক্রিয়াজাতকরণ কেন্দ্রে আসার কথা। কিন্তু গত তিন মাসে তিনি আটটি বীজের চালান ফেরত দিয়েছেন। এসব চালানে যে বীজ ছিল তার অঙ্কুরোদ্গমের কোনো ক্ষমতা নেই, এগুলো রোগযুক্ত। এসব বাজার থেকে কেনা সাধারণ শস্য বলে তিনি মন্তব্য করেন। কৃষি কর্মকর্তার এ বক্তব্যের সময় লোটাস ও সালাউদ্দিন সেখানে উপস্থিত ছিলেন। তবে তাঁরা কোনো কথা বলেননি।\r\n২০০৪ সালের ৩ এপ্রিল থেকে ২০০৯ সালের ১০ জুন পর্যন্ত এই প্রতিষ্ঠানের দায়িত্ব পালন করেন উপপরিচালক মুজিবুর রহমান। তিনি বর্তমানে যশোরে কর্মরত। তাঁর সময়েই সালাউদ্দিন ও লোটাসের উত্থান ঘটে। তাঁরা কন্ট্রাক্ট গ্রোয়ার্স ও অধিক বীজ প্রকল্পের তালিকাভুক্ত কৃষক সেজে ধান ও গমবীজ সরবরাহ করেন বছরের পর বছর। এতে   কৃষক হিসেবে যাঁদের নাম ব্যবহার করা হয়, তাঁদের হাতে নামমাত্র কিছু টাকা ধরিয়ে দেওয়া হয় বলেও অভিযোগ আছে।\r\nদামুড়হুদা উপজেলার দলিয়ারপুর গ্রামের কৃষক কোরবান আলী সম্প্রতি এই বীজ ভবনের অনিয়ম নিয়ে কৃষি মন্ত্রণালয়ে লিখিতভাবে অভিযোগ করেন। তিনি বলেন, প্রকৃত কৃষকেরা কোনো প্রকল্প করতে চাইলে তাঁদের নানাভাবে হয়রানি করা হয়, তাঁদের বদলে দালাল ও অসাধু চক্রকে কাজ দেওয়া হয়। তাঁর আরও অভিযোগ, ধানের বাজারদর যখন প্রতি মণ ৩৫০ টাকা ছিল, তখন কন্ট্রাক্ট গ্রোয়ার্সে বীজের নামে ধান সরবরাহ করা হচ্ছে ৮০০ টাকা দরে। তাঁর হিসাবে এ প্রকল্প থেকে গত বছরে ১০ কোটি টাকার বেশি অসাধু লোকজনের পকেটে গেছে। একই উপজেলার গোপালপুর গ্রামের কৃষক তুহিন অভিযোগ করেন, তাঁর ভাই আবুল কালাম আজাদ কথিত কৃষক সমিতির সাধারণ সম্পাদক। খাতা-কলমে তিনি ৫০ বিঘা জমি দেখালেও আলোচিত চারাতলা মাঠে তাঁর নিজের নামে পাঁচ বিঘা জমিও নেই। লোটাস ও সালাউদ্দিন দামুড়হুদা উপজেলার লোকনাথপুর গ্রামে যে প্রকল্প দেখিয়েছেন, তার অধিকাংশই ভুয়া। তবে কন্ট্রাক্ট গ্রোয়ার্সের উপপরিচালক আব্দুল মালেক এ অভিযোগ অস্বীকার করেছেন।\r\nঅভিযোগ আছে, অধিক বীজের উপপরিচালক আব্দুল মালেকের গাড়িচালক চান্দু নিজের ও তাঁর শ্যালকদের নামে প্রকল্প খুলেছেন। ওই গাড়িচালককে অফিস সময়ে দেড় লাখ টাকা দামের একটি মোটরবাইক চালাতে দেখা যায়। কন্ট্রাক্ট গ্রোয়ার্স ও অধিক বীজ বিভাগে শিগগিরই ৩৮ লাখ টাকার পরিবহন ঠিকাদারির দরপত্র আহ্বান করা হবে। সেটা নিতেও ওই চক্রের সদস্যরা তৎপর।\r\nসিন্ডিকেট করে বীজ সরবরাহ প্রসঙ্গে জানতে চাইলে এনামুল কবির লোটাস বলেন, এ কেন্দ্রের আওতায় তাঁদের মতো ২৫০ জন স্কিম ম্যানেজার আছেন। তাঁরা বীজ সরবরাহ করে থাকেন। বীজ যদি খারাপ হয়, তবে সেটা গ্রহণ করার দায় সরকারি কর্মকর্তাদের। তাঁর বীজ ফেরত দেওয়া প্রসঙ্গে তিনি বলেন, সেটা হতেই পারে। তিনি বলেন, ‘আমরা দুই বন্ধু একসঙ্গে চলি, বাড়ি করেছি, সেটা অনেকে পছন্দ করে না। তাঁরাই এসব বলে বেড়াচ্ছে।’\r\n","status":true,"publishDate":{"$date":{"$numberLong":"1251565200000"}},"createdAt":{"$date":{"$numberLong":"1751292828930"}},"__v":{"$numberInt":"0"}}
{"_id":{"$oid":"68629bc2f109871733ab6253"},"image":"image-1751292866330.webp","title":"পদ্মার বালুমহালের দখল নিতে মরিয়া আ.লীগের দুই পক্ষ","description":"কামরুল হাসান,  কুষ্টিয়া থেকে ফিরে \r\n পদ্মার স্রোতের পানি পাকশীর হার্ডিঞ্জ ব্রিজ আর লালন শাহ সেতুর পিলারে ধাক্কা খেয়ে উজানে জমা করে মোটা মোটা বালু। নির্মাণকাজের জন্য এ বালু খুবই দরকারি। পাকশীর মোটা বালু চলে যায় দেশের দক্ষিণাঞ্চলের সব জেলায়। মূল্যবান এ বালু তোলার ইজারা নিয়ে এখন কুষ্টিয়ার রাজনৈতিক নেতাদের মধ্যে চলছে প্রকাশ্য ও অপ্রকাশ্য লড়াই। এর জেরে মাসখানেক আগে একজন খুনও হয়েছেন। আহত হয়েছেন আওয়ামী লীগের নেতা মেহেরুল আলমসহ চারজন। এই বালু উত্তোলন নিয়ে খুনোখুনির ঘটনা যেমন ঘটেছে, তেমনি লালন শাহ সেতুর ভবিষ্যৎও ঝুঁকির মুখে পড়েছে। \r\nভেড়ামারার বাসিন্দারা জানায়, গত ১৫ আগস্ট রাতে ভেড়ামারা রেলবাজারের একটি কাপড়ের দোকানে মেহেরুল আলম কয়েকজনের সঙ্গে গল্প করছিলেন। এ সময় সশস্ত্র সন্ত্রাসীরা তাঁকে লক্ষ্য করে গুলি চালায়। গুলিতে বান্দা ফাত্তাহ মোহন নামের এক কলেজশিক্ষক ঘটনাস্থলে নিহত হন। আওয়ামী লীগের নেতা মেহেরুল আলমসহ আরও তিনজন গুলিবিদ্ধ হন। মেহেরুল বর্তমানে রাজধানীর একটি হাসপাতালে চিকিৎসাধীন। এখনো তাঁর জ্ঞান ফেরেনি।\r\nকুষ্টিয়ার রাজনৈতিক নেতাদের অন্যতম আকর্ষণ হলো পদ্মার এই বালুমহাল। চারদলীয় জোট সরকারের আমলে ভেড়ামারার বিএনপিদলীয় সাবেক সাংসদ শহিদুল ইসলাম ও তাঁর ছোট ভাই আলম মালিথার লোকজনের দখলে ছিল বালুমহাল। তত্ত্বাবধায়ক সরকারের সময়ে বিএনপির একাংশের লোকজনের সঙ্গে যৌথভাবেভেড়ামারা উপজেলা আওয়ামী লীগের সভাপতি ও বাহিরচর ইউনিয়নের চেয়ারম্যান আবু বক্কর সিদ্দিকের লোকজন তা নিয়ন্ত্রণ করত। বর্তমান সরকার ক্ষমতায় আসার পর নতুন করে ২০০৮-০৯ অর্থবছরের জন্য বালুমহাল ইজারার দরপত্র আহ্বান করে জেলা প্রশাসন।\r\nউপজেলা প্রশাসনের একজন কর্মকর্তা বলেন, দরপত্র আহ্বান করার পর উপজেলা আওয়ামী লীগের যুগ্ম সাধারণ সম্পাদক মেহেরুল আলম তাঁর সহযোগী মান্নান মণ্ডলের নামে এবং আবু বক্কর সিদ্দিক তাঁর ভাতিজা জাকিরুলের নামে দরপত্র জমা দেন। সর্বোচ্চ দরদাতা হিসেবে ৭৫ লাখ টাকায় মেহেরুলের লোকজন বালুমহালের ইজারা পেয়ে যান। \r\nনদীর ভেতর থেকে তোলা বালু নৌকায় করে যে ঘাটে ভেড়ানো হয়, সে ঘাটকে বলে ‘তড়িয়ামহাল’। বালুমহাল ইজারা দেওয়ার পরপরই ২০০৮-০৯ অর্থবছরের জন্য তড়িয়ামহাল ইজারার জন্য দরপত্র আহ্বান করা হয়। আবু বক্কর সিদ্দিক এবার তাঁর ভাতিজা জাকিরুলের নামে এবং মেহেরুল আলম তাঁর ভাতিজা এহসানুল হকের নামে দরপত্র জমা দেন। এবারও সর্বোচ্চ দরদাতা হিসেবে এক কোটি ৩১ লাখ টাকায় ইজারা পান মেহেরুলের ভাতিজা।\r\n এলাকার লোকজন জানায়, এ অবস্থায় যুবলীগের আরেক নেতা আবু সাইদ বালুমহাল ইজারার দরপত্র অবৈধ দাবি করে উচ্চ আদালতের শরণাপন্ন হন। আদালত বালুমহাল ইজারার দরপত্র সাময়িক স্থগিত করার আদেশ দেন। একপর্যায়ে জেলা প্রশাসন বালুমহাল থেকে খাস আদায়ের (নিজেদের মাধ্যমে) সিদ্ধান্ত নেয়। সরকারিভাবে খাস আদায় করা হলেও মেহেরুল আলমের লোকজন তড়িয়ামহাল ও বালুমহালের নিয়ন্ত্রণ নিয়ে নেন। একপর্যায়ে পুলিশ প্রহরায় মেহেরুলের লোকজন পদ্মার বালুমহালের নিয়ন্ত্রণ নিলে বক্করের লোকজন কোণঠাসা হয়ে পড়েন। এ থেকে দুজনের দ্বন্দ্ব চরমে ওঠে। \r\nসূত্র জানায়, আবু বক্কর সিদ্দিকের ইউনিয়নের মধ্যে পদ্মা নদীর বালুমহাল। পদ্মা থেকে বালু তোলার শুরু থেকেই আবু বক্কর সিদ্দিক এর সঙ্গে জড়িত ছিলেন। তাঁর প্রধান ব্যবসা এই বালুমহাল। তাঁর নেতৃত্বে একবার বালুমহাল দখলের সময় দুজন খুন হন। তিনি সেই হত্যা মামলার প্রধান আসামি। এ ছাড়া ’৯৬ সালে বারোমাইল এলাকায় আওয়ামী লীগ-বিএনপির মধ্যে সংঘর্ষে তিনজন নিহত হন। সেই হত্যা মামলারও আসামি আবু বকর। \r\nএ ব্যাপারে জানতে চাইলে আবু বক্কর সিদ্দিক বলেন, আগে তিনি বালুবহাল দেখাশোনা করলেও এখন আর করেন না। এখন তিনি পাঁচ ওয়াক্ত নামাজ পড়েন, কোনো খারাপ কাজ করেন না। আবু বক্কর বলেন, তিনি থানা আওয়ামী লীগের সভাপতি। সে কারণে আওয়ামী লীগের সব লোকজন তাঁর বলে কেউ কেউ চালাতে পারেন। কিন্তু তিনি নিজে কোনো অন্যায়ের সঙ্গে জড়িত নন। \r\nভেড়ামারা উপজেলা চেয়ারম্যান আব্দুর রাজ্জাক কিছুদিন আগে মারা যান। তাঁর মৃত্যুর কারণে ভেড়ামারায় উপজেলা চেয়ারম্যান পদে উপনির্বাচন হবে। নির্বাচনে আওয়ামী লীগ মনোনীত প্রার্থী হিসেবে চেয়ারম্যান পদে প্রতিদ্বন্দ্বিতা করার ঘোষণা দিয়েছেন আবু বক্কর সিদ্দিক। অপরদিকে মেহেরুল আলমও চেয়ারম্যান পদে নিজেকে প্রার্থী হিসেবে ঘোষণা দেন। স্থানীয় আওয়ামী লীগের নেতা-কর্মীরাও দুই ভাগে বিভক্ত। একপক্ষে আবু বক্কর সিদ্দিক ও অপরপক্ষে মেহেরুল আলম নেতৃত্ব দিচ্ছেন। দুই পক্ষের লোকজন তাঁদের নেতার সব অপকর্মের পক্ষে সাফাই গাইছেন।\r\nএলাকার লোকজনের সঙ্গে কথা বলে জানা গেছে, কুষ্টিয়ার মিরপুর উপজেলার আমলা গ্রামের ছেলে মেহেরুল আলম দীর্ঘদিন শ্বশুরবাড়িতে থাকতেন। বছর তিনেক আগে ভেড়ামারার ফারাকপুর এলাকায় শ্বশুরবাড়ির পাশেই দোতলা বাড়ি বানিয়েছেন তিনি। মেহেরুল আলম ঠিকাদারি ব্যবসার সঙ্গে জড়িত ছিলেন। ১৯৯৬ সালে আওয়ামী লীগ ক্ষমতায় এলে মেহেরুলের ব্যবসা বাড়ে। ব্যবসার কারণে বেশির ভাগ সময় তিনি ঢাকায় থাকেন। চরমপন্থী অধ্যুষিত আমলা গ্রামের ছেলে হিসেবে মেহেরুলের সঙ্গে চরমপন্থীদের সখ্য রয়েছে। জনশ্রুতি রয়েছে, ঠিকাদারি কাজ পাওয়ার জন্য তিনি কখনো কখনো চরমপন্থীদের ব্যবহার করেছেন।\r\nসেতু কতৃ‌র্পক্ষ জানায়, হার্ডিঞ্জ ব্রিজের ৩০০ মিটার ভাটিতে লালন শাহ সেতু। রাতের বেলায় ওই সেতুর পিলারের পাশ থেকে ড্রেজিং (খনন) করে পদ্মা নদীর তলদেশ থেকে অবৈধভাবে বালু তোলা হয়। সেতুর পাশ থেকে যে বালু তোলা হচ্ছে সেগুলো অনেক মোটা। মোটা বালুর দামও বেশি। এক নৌকা বালু ৩০-৩৫ হাজার টাকায় বিক্রি হয়। ১৭৮৬ মিটার দৈর্ঘ্য ও ৭ দশমিক ৫ মিটার প্রস্থের দুই লেনবিশিষ্ট লালন শাহ সেতু নির্মাণের সময় প্রতিটি পিলারের আশপাশে প্রচুর পরিমাণে সিলেট স্যান্ড (বালু) ফেলা হয়েছিল। এখন সেই বালুই ড্রেজিং করে তুলে নিচ্ছে সংঘবদ্ধ দল, যা সেতুর জন্য বিপজ্জনক। \r\nলালন শাহ সেতুর ব্যবস্থাপক নুরুল আলম বলেন, ‘সেতু হুমকির মুখে উল্লেখ করে দ্রুত প্রয়োজনীয় ব্যবস্থা নেওয়ার জন্য আমরা সড়ক ও জনপথ অধিদপ্তরসহ প্রশাসনকে লিখিতভাবে জানিয়েছি।’ \r\n‘লালন শাহ সেতু রক্ষার দাবিতে সচেতন নাগরিক সমাজ’ ব্যানার নিয়ে সেতুর পশ্চিম প্রান্তে ভেড়ামারায় মানববন্ধন কর্মসূচি পালন করে। এ কর্মসূচির পর লাল পতাকা পুঁতে সীমানা নির্ধারণ করে দিয়েছে প্রশাসন। কিন্তু অন্ধকার হলেই সে সীমানা আর কেউ মানে না।\r\nভেড়ামারা থানার ভারপ্রাপ্ত কর্মকর্তার দায়িত্বে থাকা শেখ আমিনুল ইসলাম এ ব্যাপারে বলেন, এখন নদীতে পানি, তাই বালু তোলা বন্ধ। পানি কমলে আবার বালু তোলা শুরু হবে, তখন ঝামেলাও বাড়বে।  \r\n \r\n\r\n","status":true,"publishDate":{"$date":{"$numberLong":"1251738000000"}},"createdAt":{"$date":{"$numberLong":"1751292866345"}},"__v":{"$numberInt":"0"}}
{"_id":{"$oid":"68629beef109871733ab6257"},"image":"image-1751292910514.webp","title":"আনসারের চাকরি ছেড়ে গেছে ২৭১ ‘চরমপন্থী’   কেউ সন্ত্রাসী বাহিনীতে ফিরেছে, কেউ অস্ত্র লুট করেছে, কেউবা ‘ক্রসফায়ারে’ মারা গেছে ","description":"আত্মসমর্পণের পর আনসারে চাকরি পাওয়া ২৭১ জন চরমপন্থী কাজ ছেড়ে চলে গেছে। এদের অনেকে পালিয়ে গিয়ে আবার চরমপন্থী দলের সঙ্গে যুক্ত হয়ে সন্ত্রাসী কর্মকাণ্ড শুরু করেছে। কেউ কেউ সরকারি অস্ত্র লুট করেছে, কেউ ‘ক্রসফায়ারে’ মারাও গেছে। পালিয়ে যাওয়ার পর এদের কাউকেই পুলিশ গ্রেপ্তার করতে পারেনি।\r\n১৯৯৯ সালে দক্ষিণ-পশ্চিমাঞ্চলের চরমপন্থী-সন্ত্রাসীদের আত্মসমর্পণের সুযোগ দিয়ে পুনর্বাসনের ব্যবস্থা করেছিল আওয়ামী লীগ সরকার।\r\nসূত্র জানায়, আওয়ামী লীগ সরকার চরমপন্থী দলের সদস্যদের আত্মসমর্পণের জন্য দেড় মাসের একটি বিশেষ সুযোগ ঘোষণা করেছিল। ’৯৯ সালের ৭ জুন থেকে ২৭ জুলাইয়ের মধ্যে পাওয়া বিশেষ সুযোগে চরমপন্থী দলের দুই হাজার ৭০০ সদস্য আত্মসমর্পণ করে। দুই হাজার ১০০টি অস্ত্র জমাও পড়ে। আত্মসমর্পণ করা সদস্যদের মধ্যে বাছাইয়ের পর ৭৬৫ জনকে আনসার বাহিনীর (পুলিশের সঙ্গে কাজ করার জন্য অঙ্গীভূত) সদস্য হিসেবে নিয়োগ দেওয়া হয়। আনসার বাহিনীতে নিয়োগ পাওয়ার পর তারা সফিপুর আনসার ও ভিডিপি প্রশিক্ষণ কেন্দ্রে অস্ত্র চালনা ও শৃঙ্খলার ব্যাপারে ২৮ দিনের প্রশিক্ষণ নেয়। এরপর বিশেষ আনসার হিসেবে পুলিশের সঙ্গে দায়িত্ব পালনের জন্য তাদের বিভিন্ন স্থানে নিয়োগ করা হয়। কিন্তু  যোগদানের এক থেকে দেড় বছরের মাথায় বাহিনীর ২৭১ জন সদস্য আনসারের চাকরি ছেড়ে পালিয়ে যায়। এরপর তাদের আর খুঁজে পাওয়া যায়নি। নিখোঁজ আনসারের তালিকা পুলিশের কাছেও দেওয়া হয়েছিল।\r\nআনসার ও ভিডিপির পরিচালক (অপারেশন) ফোরকান উদ্দিন আহমেদ  প্রথম আলো কে বলেন, আনসার বাহিনী থেকে চলে যাওয়া চরমপন্থী দলের সদস্যদের বিরুদ্ধে সব ধরনের দাপ্তরিক ব্যবস্থা নেওয়া হয়েছে। পুলিশও প্রয়োজনীয় ব্যবস্থা নিয়েছে। তবে সবাই পালিয়ে যায়নি, কেউ কেউ স্বেচ্ছায় চাকরি ছেড়ে দিয়েছে। যারা পালিয়ে গেছে, তাদের আর ফেরত আনা যায়নি।\r\nস্বরাষ্ট্র মন্ত্রণালয়ের একাধিক সূত্র জানায়, দেশের দক্ষিণ-পশ্চিমাঞ্চলে সাম্প্রতিক আইনশৃঙ্খলা পরিস্থিতির অবনতি নিয়ে সরকার এখন উদ্বিগ্ন। এ পরিস্থিতিতে সরকার ওই অঞ্চলের চরমপন্থী দলের সদস্যদের আবারও আত্মসমর্পণের সুযোগ দেওয়ার কথা ভাবছে। পাশাপাশি তাদের কীভাবে পুনর্বাসন করা যায়, সেটিও খতিয়ে দেখা হচ্ছে। আইনশৃঙ্খলা-সংক্রান্ত মন্ত্রিসভা কমিটির আগামী বৈঠকে এ বিষয়টি নিয়ে আলোচনা হবে বলে জানা গেছে। তবে স্বরাষ্ট্র প্রতিমন্ত্রী শামসুল হক সাংবাদিকদের বলেছেন, এখনো কোনো কিছুই ঠিক করা হয়নি।\r\nএকাধিক সূত্র বলেছে, চরমপন্থীদের আত্মসমর্পণের সুযোগ দেওয়া বা পুনর্বাসনের পরিকল্পনার ক্ষেত্রে অতীতের অভিজ্ঞতার বিষয়টি গুরুত্বের সঙ্গে ভেবে দেখা দরকার।\r\nএ ব্যাপারে পুলিশের মহাপরিদর্শক (আইজিপি) নূর মোহাম্মদ  প্রথম আলো কে বলেন, যারা নিখোঁজ ছিল, পুলিশ তাদের খঁুজেও কোনো হদিস পায়নি।\r\nসূত্র জানায়, পালিয়ে যাওয়া আনসারের কয়েকজন সরকারি অস্ত্রও লুট করে। ২০০২ সালে খুলনার পিপলস জুট মিল থেকে পুলিশের ২২টি অস্ত্র খোয়া যায়। পরে তদন্ত করে জানা যায়, অস্ত্র লুটের সঙ্গে যেসব আনসার সদস্য জড়িত, তারা সবাই সাবেক চরমপন্থী।\r\nআনসারের খুলনা জেলা অ্যাডজুট্যান্ট মোল্লা আমজাদ হোসেন  প্রথম আলো কে জানান, ওই সময় আনসারের ২০টি অস্ত্র ও ৬০০ গুলি খোয়া যায়। এগুলো আর পাওয়া যায়নি।\r\n যারা চরমপন্থী দলে ফিরেছে:  জানা যায়, কুষ্টিয়া জেলা থেকে আত্মসমর্পণের পর যারা আনসারে চাকরি পেয়েছিল, তাদের মধ্যে পালিয়ে আসে ৬১ জন। এদের মধ্যে ৩৩ জন আবারও চরমপন্থী দলে ফিরে গেছে। চুয়াডাঙ্গায় আনসার ছেড়ে আসা ৬২ জনের মধ্যে ৩২ জন আবার চরমপন্থী দলে যোগ দিয়েছে এবং মেহেরপুরের আনসার থেকে চলে আসা ৪৭ জনের মধ্যে ১৯ জনই চরমপন্থী হিসেবে কর্মকাণ্ড শুরু করেছে। \r\nচুয়াডাঙ্গা এলাকায় অনুসন্ধানে জানা যায়, ওই সদর উপজেলার বোয়ালিয়া গ্রামের শাহজাহান আলী আনসার বাহিনীতে যোগ দেওয়ার কিছু দিনের মধ্যেই পালিয়ে আসে এবং আবারও চরমপন্থী হিসেবে খুন-খারাবি ও চাঁদাবাজি করতে থাকে। সে আত্মসমর্পণের আগে চুয়াডাঙ্গার কয়রাডাঙ্গা গ্রামের বহুল আলোচিত ইটের ভাটায় জীবন্ত মানুষ পোড়ানোর হোতা কুখ্যাত লাল্টু বাহিনীর সদস্য ছিল। \r\nমেহেরপুর সদর উপজেলার শ্যামপুর গ্রামের ফরজ আলীর ছেলে ইয়ার নবী ও প্রয়াত খোরশেদ আলীর ছেলে জোহর আলী ১৯৯৮ সালে অস্ত্রসহ আত্মসমর্পণ করে আনসারে চাকরি নেয়। পরে চাকরি ছেড়ে আবার চরমপন্থী দলে ফিরে আসে। এ সময় এনামুল হত্যা মামলায় অভিযুক্ত হলে গত মাসে আদালত তাদের জেল দিয়েছেন। গাংনী উপজেলার শালদাহ গ্রামের আতিয়ার রহমান অস্ত্রসহ আত্মসমর্পণ করে আনসারে যোগ দেয়। দলের গোপনীয়তা ভঙ্গ হওয়ার ভয়ে এবং দলের সিদ্ধান্ত ব্যতিরেকে দলচ্যুত হওয়ার কারণে একই দলের সদস্যরা তাকে জবাই করে খুন করে। আনসারের চাকরি ছেড়ে চরমপন্থী দলে ফিরে গেছে গাংনীর হাড়াভাঙ্গা গ্রামের মেছতাক, কাবেল, হবি। একইভাবে আনসার থেকে ফিরে এসে চরমপন্থী অপর সংগঠন লাল পতাকার সঙ্গে আবার জড়িত হয়েছে গাংনীর আড়পাড়া গ্রামের সানোয়ার; রাইপুরের বিল্লাল ও মানজার; এলাঙ্গী গ্রামের রফিকুল, হুজুর আলী; কেশবপুর গ্রামের জান্টু ও আমতৈল গ্রামের শুকলাল। শেষ দুজন বর্তমানে হত্যা মামলার আসামি হিসেবে কারাবন্দী আছে। একইভাবে চাকরি ছেড়ে চরমপন্থী দলে যোগ দিয়ে আবার হত্যাকাণ্ডে জড়িয়ে পড়ে। জেলে থাকাকালীন অবস্থায় মারা গেছে গাংনী মানিকদী গ্রামের রহমান চুড়িওয়ালার ছেলে ডাবলু। গাংনীর ধলা গ্রামের আমিরুল ও শহীদ বর্তমানে চরমপন্থী গ্রুপ রনি বিশ্বাসের দলে এবং রাধাগোবিন্দপুর গ্রামের আলী ও নাসের দুখু বাহিনীতে যুক্ত আছে। এরাও সে সময় অস্ত্রসহ আত্মসমর্পণের পর আনসারে চাকরি পেয়েছিল। মুজিবনগর উপজেলার আনন্দবাস গ্রামের বিশারদও আবার চরমপন্থী দলে যোগ দিয়ে এখন জনযুদ্ধের সক্রিয় সদস্য হিসেবে এলাকায় কাজ করছে। \r\n পুলিশের একজন ঊর্ধ্বতন কর্মকর্তা  প্রথম আলো কে বলেন, চরমপন্থীদের এভাবে আনসার বাহিনীতে চাকরি দেওয়ার সিদ্ধান্ত ঠিক ছিল না। সন্ত্রাসী বাহিনীর এই লোকদের এমন জায়গায় বসানো উচিত, যেখানে অস্ত্রের ব্যবহার নেই। এমনিতে এরা দীর্ঘদিন ধরে অবৈধ অস্ত্র ব্যবহারে অভ্যস্ত হয়ে ওঠে, তারপর আনসারে এসে অস্ত্র চালানোর প্রশিক্ষণ পেয়ে আরও বেপরোয়া হয়ে যায়। যে ২৭১ জন পালিয়েছে, তাদের সবাই প্রশিক্ষণপ্রাপ্ত।\r\nর‌্যাবের মহাপরিচালক হাসান মাহমুদ খন্দকার এ ব্যাপারে  প্রথম আলো কে বলেন, চরমপন্থীদের তালিকায় সাবেক আনসার সদস্যও আছে। তাদের ব্যাপারে বিস্তারিত খোঁজ করা হচ্ছে। \r\n\r\n","status":true,"publishDate":{"$date":{"$numberLong":"1252429200000"}},"createdAt":{"$date":{"$numberLong":"1751292910528"}},"__v":{"$numberInt":"0"}}
{"_id":{"$oid":"68629c2ff109871733ab625b"},"image":"image-1751292975798.webp","title":"পাঁচ মাসে ৬০, পাঁচ বছরে প্রায় দেড় হাজার বিচারবহিভূ‌র্ত হত্যাকাণ্ড ","description":" দেশের আইনশৃঙ্খলা পরিস্থিতি নিয়ন্ত্রণে এখন ‘ক্রসফায়ার’কেই একমাত্র উপায় বলে মনে করছে সরকার। সাম্প্রতিক সময়ে অপরাধ বেড়ে যাওয়ায় কুষ্টিয়াসহ সারা দেশে চলতি বছরের আট মাসে ‘ক্রসফায়ার’-এর নামে র‌্যাব ও পুলিশের হাতে ৬০ জনের মৃত্যু হয়েছে। এভাবে পরিস্থিতি নিয়ন্ত্রণে সরকারের সর্বোচ্চ মহলের সম্মতি আছে বলে শোনা যায়।\r\nঅথচ ক্ষমতাসীন দল আওয়ামী লীগের নির্বাচনী ইশতেহারে বলা হয়েছে, ‘দল ক্ষমতায় গেলে বিচারবহিভু‌র্ত হত্যাকাণ্ড বন্ধ করা হবে।’ তবে স্বরাষ্ট্রমন্ত্রী সাহারা খাতুনের দাবি, আইনশৃঙ্খলা রক্ষাকারী বাহিনী বিচারবহিভূ‌র্ত হত্যাকাণ্ড ঘটাচ্ছে না। কিন্তু ক্রসফায়ারের নামে তো মানুষের মৃত্যু হচ্ছে—সম্প্রতি সাংবাদিকদের এমন বক্তব্যে বিস্মিত স্বরাষ্ট্রমন্ত্রীর জবাব, সন্ত্রাসীরা গুলি চালাবে আর আইনশৃঙ্খলা বাহিনী বসে থাকবে! স্বরাষ্ট্র প্রতিমন্ত্রী শামসুল হকও গত শনিবার পাবনায় বলেছেন, ‘ক্রসফায়ার বলে কিছু নেই।’ \r\nএ ছাড়া পররাষ্ট্রমন্ত্রী দীপু মনি মে মাসে জেনেভায় মানবাধিকারবিষয়ক এক পর্যালোচনা সভায় বলেছিলেন, বর্তমান সরকার বিচারবহিভু‌র্ত হত্যাকাণ্ড বন্ধ করবে।\r\n কিন্তু সাম্প্রতিক ঘটনায় দেখা যাচ্ছে, কুষ্টিয়ায় ১৩ সেপ্টেম্বর গণবাহিনীর নেতা সমির আলী, আগের দিন গণমুক্তি ফৌজের বিপ্লব, গণবাহিনীর মারফত আলী ও ১১ সেপ্টেম্বর আইনশৃঙ্খলা রক্ষাকারী বাহিনীর সঙ্গে কথিত বন্দুকযুদ্ধে নিহত হয়েছেন চরমপন্থী দল গণমুক্তি ফৌজের সদস্য জিকো পারভেজ। আগের দিন দৌলতপুর উপজেলায় নিহত হন খলিশাকুন্ডি গ্রামের সোহেল আহম্মেদ ওরফে টোকন। ৯ সেপ্টেম্বর কথিত বন্দুকযুদ্ধে নিহত হন পূর্ববাংলার (এমএল-লাল) পতাকার প্রতিষ্ঠাতা আনোয়ার ওরফে আনু। এভাবে গত এক মাসে শুধু কুষ্টিয়াতেই ‘কথিত বন্দুকযুদ্ধে’ অথবা ‘ক্রসফায়ারে’ ১৬ জন নিহত হন। দেশের অন্য জেলাগুলোতেও এ ধরনের প্রাণহানির ঘটনা ঘটেছে।\r\nআইনজ্ঞ ও ব্র্যাক বিশ্ববিদ্যালয়ের আইনের শিক্ষক শাহদীন মালিক  প্রথম আলো কে বলেন, ক্রসফায়ারের মাধ্যমে সরকার অপরাধ দমন করছে না, আসলে সমাজকে হিংস্র ও বর্বর করে তুলছে। তিনি বলেন, ‘ক্রসফায়ারের অর্থ হলো আইন ও বিচারব্যবস্থার ওপর সরকারেরই নিজের আস্থা না থাকা। ক্রসফায়ারের মাধ্যমে সরকার যদি আইন নিজের হাতে তুলে নেয়, তার অর্থ দাঁড়াবে যেকোনো সাধারণ মানুষও বিচার নিজের হাতে তুলে নেবে। দেখা যাবে সহিংসতা আমাদের জীবনের সঙ্গী হয়ে যাচ্ছে।’\r\nআইনশৃঙ্খলা বাহিনীর পদস্থ কর্মকর্তাদের সঙ্গে কথা বলে জানা গেছে, বর্তমান সরকার ক্ষমতায় আসার পর কয়েক মাস ‘ক্রসফায়ার’ বন্ধ ছিল। সরকারের ভেতরের একটি মহল এর বিরুদ্ধে অবস্থান নেয়। কিন্তু ক্ষমতা গ্রহণের তিন মাস যেতে না যেতেই রাজনৈতিক মদদ পেয়ে সারা দেশে অপরাধীরা মাথাচাড়া দিয়ে উঠতে শুরু করে। ওই সময় রাজধানীসহ সারা দেশে খুন, ডাকাতি, ছিনতাই, চাঁদাবাজি ও দস্যুতা হঠাৎ করে বেড়ে যায়। একপর্যায়ে দেশের দক্ষিণ-পশ্চিমাঞ্চলের পরিস্থিতি নিয়ন্ত্রণের বাইরে চলে গেলে সরকারের নীতিনির্ধারকেরা ক্রসফায়ারের ব্যাপারে নমনীয় মনোভাব দেখাতে শুরু করেন।\r\nএ সরকারের আমলে প্রথম ক্রসফায়ার শুরু হয় কামরাঙ্গীরচর থেকে গত ৬ মে। এর কিছুদিন পরে তেজগাঁও পলিটেকনিকের দুই ছাত্র রাজধানীর মানিক মিয়া এভিনিউতে র‌্যাবের গুলিতে প্রাণ হারান। তৎকালীন স্বরাষ্ট্র প্রতিমন্ত্রী সোহেল তাজ এ হত্যাকাণ্ডের পক্ষে সাফাই গান। এভাবে খুব দ্রুত ক্রসফায়ার আগের গতি ফিরে পায়। নাম প্রকাশে অনিচ্ছুক একজন পুলিশ কর্মকর্তা  প্রথম আলো কে বলেন, অপরাধ-পরিস্থিতি দমনে ক্রসফায়ার বা এনকাউন্টার ছাড়া আইনশৃঙ্খলা রক্ষাকারী বাহিনীর এখন আর কোনো বিকল্প নেই। এ কারণে পরিস্থিতি নিয়ন্ত্রণে তারা ক্রসফায়ারকেই বেছে নিয়েছে। ওই কর্মকর্তা বলেন, ‘রাজনৈতিক মদদ না পেলে সন্ত্রাসীরা আর এভাবে মাথাচাড়া দিয়ে উঠতে পারত না। বিশেষ করে কুষ্টিয়া অঞ্চলে সব সন্ত্রাসীর সঙ্গে সরকারদলীয় নেতা-কর্মীদের সংশ্লিষ্টতার অভিযোগ রয়েছে।’\r\nপুলিশের মহাপরিদর্শক (আইজিপি) নূর মোহাম্মদ এ ব্যাপারে বলেন, পুলিশ এসব পরিস্থিতি তৈরি করছে না। যা ঘটছে সবই আইনের মধ্যেই হচ্ছে, আইনের বাইরে কোনো কিছু ঘটছে না। আবার পুলিশ ইচ্ছে করেও কারও ওপর গুলি ছুড়ছে না। গুলি ছোড়ার সব ঘটনার তদন্তও আইন অনুযায়ী হচ্ছে।\r\nক্রসফায়ারে এভাবে মৃত্যুকে মানবাধিকার সংগঠনগুলো বরাবরই ‘বিচারবহির্ভূত হত্যাকাণ্ড’ উল্লেখ করে তা বন্ধের দাবি জানিয়ে আসছে। ‘ক্রসফায়ারে মৃত্যু’ নিয়ে বিগত চারদলীয় জোট সরকারকেও ইউরোপীয় ইউনিয়নভুক্ত দেশ, মার্কিন যুক্তরাষ্ট্রসহ বিভিন্ন দেশ ও দাতা সংস্থাগুলোর চাপের মুখে পড়তে হয়েছিল।\r\nজাতীয় মানবাধিকার কমিশনের চেয়ারম্যান বিচারপতি আমিরুল কবীর চৌধুরী এ প্রসঙ্গে বলেন, প্রতিটি ক্রসফায়ারের ঘটনা নিরপেক্ষ সংস্থার মাধ্যমে পৃথকভাবে তদন্ত করা হলে আসলে কী ঘটেছিল তা বের হয়ে পড়বে। এতে করে মানুষের মধ্যে এ নিয়ে যে ভুল বোঝাবুঝি আছে, তা দূর হয়ে যাবে, এ ধরনের ঘটনার সংখ্যাও কমে যাবে।\r\nপুলিশ-র‌্যাব ও মানবাধিকার সংগঠন হটলাইন বাংলাদেশের হিসাবমতে, চলতি বছরের আট মাসে শুধু র‌্যাবের সঙ্গে কথিত বন্দুকযুদ্ধে ৪২ জনের মৃত্যু হয়েছে। এ সময় পুলিশের সঙ্গে ‘বন্দুকযুদ্ধে’ মারা যান আরও ১৮ জন। ক্রসফায়ার শুরুর পর ২০০৪ সাল থেকে এ পর্যন্ত এ ধরনের ঘটনায় মৃতের সংখ্যা দাঁড়াল এক হাজার ৪১৮। এদের মধ্যে ৮১১ জনের মৃত্যু হয় চারদলীয় জোট সরকারের আমলে। সেনাসমর্থিত তত্ত্বাবধায়ক সরকারের আমলে ক্রসফায়ারে মারা যায় ৫৪৭ জন। বর্তমান সরকারের কয়েক মাসে এই সংখ্যা ৬০।\r\n২০০৪ সালের ২১ মার্চ পুলিশের অভিজাত বাহিনী হিসেবে পরিচিত র‌্যাপিড অ্যাকশন ব্যাটালিয়ন (র‌্যাব) আনুষ্ঠানিক যাত্রা শুরু করে। আর র‌্যাবের ‘ক্রসফায়ারে মৃত্যু’র ঘটনা শুরু হয় ২৬ জুন থেকে। ওই সময় র‌্যাবের দেখাদেখি পুলিশও ‘ক্রসফায়ারে’ নেমে পড়ে। জানা যায়, ২০০৪ সালে ক্রসফায়ারে মারা যায় ৫৫ জন, ২০০৫ সালে ৩৯৫, ২০০৬ সালে ৩৬১, ২০০৭ সালে ৩৫১ এবং ২০০৮ সালে মারা যায় ১৮৬ জন। এ সময়ে র‌্যাবের হাতে প্রাণ হারায় ৫৮৬ জন। অন্যরা মারা যায় পুলিশের হাতে।\r\nর‌্যাবের মহাপরিচালক হাসান মাহমুদ খন্দকার এ প্রসঙ্গে বলেন, আইনশৃঙ্খলা বাহিনীর নিয়মিত দায়িত্ব পালনের সময় কোনো কোনো ক্ষেত্রে প্রাণহানি ঘটছে। তবে এসব ঘটনার সুষ্ঠু তদন্তও হচ্ছে। ম্যাজিস্ট্রেটরাই নিরপেক্ষভাবে এসব ঘটনা তদন্ত করছেন। আইনশৃঙ্খলা রক্ষাকারী বাহিনীকে তার সব কাজের জন্য জবাবদিহি করতে হয়। \r\nমানবাধিকার সংস্থাগুলোর অভিযোগ, র‌্যাব-পুলিশের ‘ক্রসফায়ার মৃত্যু’গুলো ‘বিচারবহির্ভূত হত্যাকাণ্ড’ হলেও সরকারের তদন্তে এসব ঘটনাকে বৈধতা দেওয়া হচ্ছে। ইতিমধ্যে যত ঘটনার তদন্ত হয়েছে, সবখানেই বলা হয়েছে, এসব ক্ষেত্রে কোনো আইনবহির্ভূত হত্যাকাণ্ড হয়নি। \r\nপুলিশের সাবেক আইজি আশরাফুল হুদা এ প্রসঙ্গে বলেন, সরকারের ক্ষমতা গ্রহণের পর পর অপরাধ পরিস্থিতি সামাল দিতে যে ধরনের প্রস্ত্ততির প্রয়োজন, তা আইনশৃঙ্খলা রক্ষাকারী বাহিনীর ছিল না। ওই সময় পরিস্থিতি সামাল দিতে পারলে ক্রসফায়ারের অবস্থায় সরকারকে আর যেতে হতো না।\r\nপুলিশ প্রবিধান (পুলিশ রেগুলেশন অব বেঙ্গল—পিআরবি) অনুযায়ী আগ্নেয়াস্ত্র ব্যবহারের প্রতিটি ক্ষেত্রে নির্বাহী বিভাগের তদন্তের বাধ্যবাধকতা আছে। এসব তদন্তে দেখা হয়, কোন পরিস্থিতিতে গুলি ছোড়া হয়েছিল এবং গুলি ছোড়ার মতো আদৌ কোনো অবস্থা সৃষ্টি হয়েছিল কি না। কোনো ঘটনার ক্ষেত্রে গুলি ছোড়া যুক্তিযুক্ত না হলে সংশ্লিষ্ট কর্মকর্তার বিরুদ্ধে আইনগত ব্যবস্থা নেওয়ার বিধান রয়েছে। কিন্তু এখন পর্যন্ত একটি ঘটনার তদন্তও আইনশৃঙ্খলা বাহিনীর বিরুদ্ধে যায়নি।\r\nনাম প্রকাশে অনিচ্ছুক একজন পুলিশ কর্মকর্তা বলেন, ক্রসফায়ারের বেশির ভাগ ঘটনা ঘটে রাতের অন্ধকারে। আইনশৃঙ্খলা বাহিনী প্রতিটি ঘটনার একই বর্ণনা দেয়। বলা হয়, বন্দুকযুদ্ধের কথা। কিন্তু হতাহত হয় এক পক্ষে। ফলে এসব বর্ণনার সত্যতা নিয়ে জনমনে সন্দেহ তৈরি হয়। মানুষ এসব বর্ণনা বিশ্বাস করে না। \r\n \r\n","status":true,"publishDate":{"$date":{"$numberLong":"1252947600000"}},"createdAt":{"$date":{"$numberLong":"1751292975814"}},"__v":{"$numberInt":"0"}}
{"_id":{"$oid":"68629c56f109871733ab625f"},"image":"image-1751293014736.webp","title":"আসামি আড়াই হাজার, ছয় মাসেও তদন্ত শেষ হয়নি","description":"বিডিআর সদর দপ্তরে বিদ্রোহ মামলার তদন্ত সাড়ে ছয় মাসেও শেষ হয়নি। তদন্ত শেষ করতে অন্তত আরও দুই মাস সময় লাগবে। এ মামলায় আড়াই হাজারের মতো আসামি হতে পারে বলে তদন্ত কর্মকর্তারা আভাস দিয়েছেন।\r\nএদিকে ঢাকার বাইরের বিদ্রোহের ব্যাপারে দায়ের করা ৪০টি মামলা ঝুলে আছে। আদালতে এসব মামলা দায়েরের পর আর কোনো অগ্রগতি হয়নি। একটি মামলারও বর্ধিত তদন্ত শুরু হয়নি।\r\n তদন্ত প্রসঙ্গে জানতে চাইলে পুলিশের অপরাধ তদন্ত বিভাগের (সিআইডি) অতিরিক্ত মহাপরিদর্শক শাহ জামান রাজ  প্রথম আলো কে বলেন, এ মামলায় আসামির সংখ্যা অনেক বেশি। এ জন্য আরও দুই মাসের আগে তদন্ত শেষ করা যাবে না।\r\nগত ২৫ ও ২৬ ফেব্রুয়ারি পিলখানায় বিদ্রোহের ঘটনায় ৫৭ সেনা কর্মকর্তাসহ ৭৪ জন নিহত হন। এ ঘটনায় লালবাগ থানায় একটি মামলা হয়। পরে মামলাটি স্থানান্তর করা হয় নিউমার্কেট থানায়। সিআইডি মামলাটির তদন্ত শুরু করে। সদর দপ্তরে বিদ্রোহের মামলার আসামি হিসেবে এ পর্যন্ত এক হাজার ৯৯০ জনকে গ্রেপ্তার করা হয়েছে। জিজ্ঞাসাবাদ করা হয়েছে সাত হাজার ৯২৯ জনকে। এদের মধ্যে বিডিআর সদস্য ছাড়া বেসামরিক লোক আছে ৪৩১ জন। বিডিআরে কর্মরত সাধারণ সদস্য আছে ৩১১ জন। মামলার তদন্ত কর্মকর্তা জানান, এখন পর্যন্ত এক হাজার ৯৮৭ জনকে রিমান্ডে নেওয়া হয়েছে। এদের মধ্যে ১৬৪ ধারায় স্বীকারোক্তিমূলক জবানবন্দি দিয়েছেন ৪৪২ জন। এ মামলার আলামত সংগ্রহ করা হয়েছে দুই হাজার ৯৬৪টি। ঘটনার সময় পিলখানায় উপস্থিত ছিলেন এমন লোকদের মধ্যে ১৩৯ জনের জবানবন্দি পুলিশ সংগ্রহ করেছে। \r\nতদন্তের সঙ্গে সংশ্লিষ্ট কর্মকর্তারা জানান, বিডিআর বিদ্রোহের পর প্রতি মাসে গড়ে সাড়ে তিন শ করে আসামিকে জিজ্ঞাসাবাদ করেছে সিআইডি। কিন্তু গত দেড় মাসে এভাবে আর জিজ্ঞাসাবাদ করা হয়নি। এর কারণ জানতে চাইলে সংশ্লিষ্ট কর্মকর্তারা বলেন, বিডিআর কতৃ‌র্পক্ষ সময় মতো আসামি হস্তান্তর করছিল না। বিষয়টি সিআইডির পক্ষ থেকে সরকারের সর্বোচ্চ মহলে জানানো হয়েছে। বিডিআর বিদ্রোহ মামলার তদারকসংক্রান্ত সভায়ও বিষয়টি উত্থাপন করা হয়। সিআইডির কর্মকর্তারা অভিযোগ করেন, গত এক মাসে তাঁরা মাত্র ৫৭ জওয়ানকে জিজ্ঞাসাবাদ করেছেন। গ্রেপ্তার করা আসামিদের স্বীকারোক্তির ওপর ভিত্তি করে এসব আসামির তালিকা করা হয়েছে বলে সিআইডি জানায়। \r\nবিডিআরের মহাপরিচালক মেজর জেনারেল মইনুল ইসলাম এ ব্যাপারে  প্রথম আলো কে বলেন, এ অভিযোগ ঠিক নয়। তাঁরা সিআইডির চাহিদামতো সব সময় বিডিআর জওয়ানদের তাদের হাতে তুলে দিয়েছেন।\r\nসংশ্লিষ্ট সূত্র জানায়, বিদ্রোহের দিন পিলখানায় সাত হাজার ৭৯৪ জন বিডিআর সদস্য উপস্থিত ছিল। এদের সবাইকে জিজ্ঞাসাবাদ করা হয়েছে। এ জিজ্ঞাসাবাদের ভিত্তিতে বিদ্রোহের সঙ্গে জড়িত বিডিআর সদস্যদের চিহ্নিত করা হয়েছে। এতে আরও কিছু বিডিআর সদস্যের বিরুদ্ধে বিদ্রোহে জড়িত থাকার প্রমাণ মিলেছে বলে জানা গেছে। এ মামলার আড়াই হাজার আসামি ছাড়া ঘটনার দিন পিলখানা বিদ্রোহে জড়িত বাকি প্রায় পাঁচ হাজার সদস্যের বিচার বিডিআর আইনে করা হতে পারে।\r\nসূত্র জানায়, সদর দপ্তরের মামলার পাশাপাশি ঢাকার বাইরে বিদ্রোহের ঘটনায় এ পর্যন্ত ৪০টি মামলা হয়েছে। এসব মামলায় এক হাজার ৭২১ জন গ্রেপ্তার হয়েছে। ২৮ জেলার ৩৭টি থানা এলাকায় এসব মামলা দায়ের করা হয়। আসামিদের মধ্যে ১৮ জন ডিএডি, ১৫ জন বিডিআরের সাধারণ কর্মচারী ও দুজন বেসামরিক লোক। আসামিদের বিরুদ্ধে ১৮৬০ সালের দণ্ডবিধির ১২০(ক)/ ১২১ ও ২১২(ক) ধারায় রাষ্ট্রের বিরুদ্ধে যুদ্ধ ঘোষণার অভিযোগ আনা হয়েছে।\r\nসূত্র জানায়, নালিশি মামলা হিসেবে এগুলো আদালতে দায়ের করা হয়েছে। কোনো তদন্ত ছাড়াই আদালতের দেওয়া পরোয়ানায় বিডিআর সদস্যদের গ্রেপ্তার করে কারাগারে পাঠানো হয়েছে। স্বরাষ্ট্র মন্ত্রণালয়ের অনুমতি নিয়ে সংশ্লিষ্ট থানার ভারপ্রাপ্ত কর্মকর্তারা বাদী হয়ে এ মামলা দায়ের করলেও ইতিমধ্যে মৌলভীবাজারের জেলা ও দায়রা জজ চার আসামিকে জামিন দেন। পরে রাষ্ট্রপক্ষের আবেদনের পরিপ্রেক্ষিতে জামিন স্থগিত করা হয়। \r\nমামলা তদন্তের সঙ্গে সংশ্লিষ্ট কর্মকর্তারা জানান, ঢাকার বাইরে বিদ্রোহের মামলাগুলো দায়ের করার ক্ষেত্রে আইনি পদ্ধতি অনুসরণে ত্রুটি আছে। মামলা দায়েরের পর আসামিদের বিরুদ্ধে পর্যাপ্ত সাক্ষ্য-প্রমাণ পুলিশ জোগাড় করতে পারেনি। আবার আসামিদের রিমান্ডে এনে জিজ্ঞাসাবাদও করা হয়নি। অনেক স্থানে মামলাগুলো অধিকতর তদন্তের জন্য পুলিশ আদালতে আবেদন জানিয়েছে। কিন্তু কোথাও সেভাবে তদন্তের অনুমতি দেওয়া হয়নি। ফলে তদন্ত থেমে আছে।\r\nবিডিআরের মহাপরিচালক বলেন, বিষয়টি নিয়ে তাঁরা উচ্চপর্যায়ে কথা বলেছেন। \r\n","status":true,"publishDate":{"$date":{"$numberLong":"1253034000000"}},"createdAt":{"$date":{"$numberLong":"1751293014750"}},"__v":{"$numberInt":"0"}}
{"_id":{"$oid":"68629c8df109871733ab6263"},"image":"image-1751293069816.webp","title":"দুই বিডিআর সদস্যের মৃত্যুর ঘটনায় হত্যা মামলা হচ্ছে ","description":"বিডিআর বিদ্রোহের পর সাত মাসে ৪৫ জন জওয়ানের মৃত্যু\r\nকতৃ‌র্পক্ষের দাবি,   হৃদরোগ, আত্মহত্যা ও নানা অসুস্থতা এসব মৃত্যুর কারণ \r\nকামরুল হাসান\r\n বিডিআর বিদ্রোহের পর গত সাত মাসে ৪৫ জন জওয়ানের মৃত্যু হয়েছে। কতৃ‌র্পক্ষ বলে আসছে, হৃদরোগ, আত্মহত্যা ও নানা অসুস্থতাজনিত কারণে তাঁদের মৃত্যু হয়েছে। কিন্তু অন্তত দুজন বিডিআর সদস্যের মৃত্যুকে ‘হত্যা’ বলে উল্লেখ করা হয়েছে ময়নাতদন্ত প্রতিবেদনে। ঢাকা মেডিকেল কলেজের ফরেনসিক বিভাগ থেকে এ সংক্রান্ত প্রতিবেদন নিউমার্কেট থানায় পাঠানো হয়। নিহত এই দুই সদস্য হলেন হাবিলদার মহিউদ্দিন ও নায়েক মোবারক হোসেন।\r\nঢাকা মহানগর পুলিশের কমিশনার এ কে এম শহীদুল হক  প্রথম আলো কে বলেন, এ দুটি ঘটনায় দায়ের করা অস্বাভাবিক মৃত্যুর মামলা এখন হত্যা মামলায় রূপান্তরিত হবে।\r\nবিডিআর সদর দপ্তরের ভেতরে নির্যাতনের মাধ্যমে এই দুই সদস্যের মৃত্যু হয়েছে কি না, জানতে চাইলে বিডিআরের মহাপরিচালক মেজর জেনারেল মইনুল ইসলাম বলেন, স্বরাষ্ট্র মন্ত্রণালয়ের তদন্ত কমিটির কাছে এ সংক্রান্ত সব কাগজপত্র উপস্থাপন করা হয়েছে। এর বাইরে যেকোনো কাগজপত্র থাকলে বিডিআর তা উপস্থাপন করবে। তিনি বলেন, যা হয়, আইন অনুসারেই হবে। এতে কারও হস্তক্ষেপ করার কিছু নেই।\r\nএর আগে বিডিআরের বিজ্ঞপ্তিতে দাবি করা হয়েছিল, নির্যাতনের কারণে পিলখানার ভেতরে কেউ মারা যাননি। যাঁরা মারা গেছেন, তাঁদের বিস্তারিত তথ্য গণমাধ্যমকে জানানো হয়েছে।\r\nগত ২৫ ও ২৬ ফেব্রুয়ারির বিদ্রোহের পর পিলখানার ভেতরে বিডিআর সদস্যদের জিজ্ঞাসাবাদের সময় ব্যাপক নির্যাতন করা হয়েছে বলে অভিযোগ আছে। গ্রেপ্তার হওয়া বিডিআর সদস্যরা প্রকাশ্যে আদালতে এসব অভিযোগ উত্থাপন করেন। তাঁরা আদালতকে জানান, পিলখানার ভেতরে জিজ্ঞাসাবাদের নামে জওয়ানদের ধরে ধরে নির্যাতন করা হয়েছে। অনেকে মানসিক চাপ সহ্য করতে না পেরে আত্মহত্যার পথ বেছে নিয়েছেন।\r\nজানা যায়, বিদ্রোহের পর বিডিআর সদস্যদের বাছাইয়ের জন্য র‌্যাব, পুলিশসহ বিভিন্ন বাহিনী ও গোয়েন্দা সংস্থার সমন্বয়ে একটি বিশেষ দল গঠন করা হয়। এসব দলের সদস্যরা জওয়ানদের জিজ্ঞাসাবাদ করে বিদ্রোহের সঙ্গে জড়িত কি না, তা নিশ্চিত করেন। জিজ্ঞাসাবাদের সময় জওয়ানদের নির্যাতন করা হয় বলে অভিযোগ রয়েছে। তবে বিডিআরের পক্ষ থেকে সব সময় এ অভিযোগ অস্বীকার করা হয়েছে।\r\nনিউমার্কেট থানার ভারপ্রাপ্ত কর্মকর্তা (ওসি) কামরুল ইসলাম জানান, পিলখানায় বিদ্রোহের পর বিডিআর সদস্যদের মৃত্যুর ঘটনা নিয়ে নিউমার্কেট থানায় ১১টি অস্বাভাবিক মৃত্যুর মামলা হয়। থানার পুলিশ এসব মামলা তদন্ত করছে।\r\nপুলিশ জানায়, ময়নাতদন্ত প্রতিবেদন থানায় এসেছে। ১১টি মামলার মধ্যে দুটি অস্বাভাবিক মৃত্যুর মামলা ‘হত্যা মামলায়’ রূপান্তরিত হবে। বাকি নয়টি অস্বাভাবিক মৃত্যুর মামলা হিসেবে পুলিশ তদন্ত করছে।\r\nসূত্র জানায়, দুই বিডিআর সদস্যের মধ্যে নায়েক মোবারক হোসেন মারা যান গত ২২ মার্চ। তিনি কক্সবাজারে কর্মরত ছিলেন। বিডিআর সপ্তাহ উপলক্ষে ১৮ ফেব্রুয়ারি তিনি পিলখানায় আসেন। তাঁর মৃত্যু নিয়ে ওই সময় নানা প্রশ্ন ওঠে। লাশের সুরতহাল প্রতিবেদনে বলা হয়েছে, নিহত মোবারকের শরীরের বিভিন্ন স্থানে আঘাতের চিহ্ন রয়েছে। বিশেষ করে তাঁর দুই হাতের বৃদ্ধাঙ্গুলের নখের নিচে রক্ত লেগে ছিল। বুকেও দাগ দেখা যায়।\r\nলাশের ময়নাতদন্ত প্রতিবেদনে বলা হয়, আঘাতজনিত কারণে মৃত্যু হয়েছে। ঢাকা মেডিকেল কলেজ থেকে গত ১ জুন এ সংক্রান্ত প্রতিবেদনটি পুলিশের কাছে পাঠানো হয়।\r\nময়নাতদন্ত প্রতিবেদনের ব্যাপারে জানতে চাইলে ঢাকা মেডিকেলের ফরেনসিক বিভাগের প্রধান অধ্যাপক মিজানুল হক  প্রথম আলো কে বলেন, এসব প্রতিবেদন আগেই থানায় পাঠানো হয়েছে।\r\nনিহত মোবারক হোসেনের বাবার নাম লোকমান সিকদার, বাড়ি টাঙ্গাইলের নাগরপুর থানার সালিমাবাদ গ্রামে। তিনি দুই সন্তানের জনক। তাঁর স্ত্রী তানিয়া সুলতানা  প্রথম আলো কে বলেন, স্বামী মারা যাওয়ার পর তিনি পিলখানায় যান। সেখানে বলা হয়, মোবারক হৃদযন্ত্রের ক্রিয়া বন্ধ হয়ে মারা গেছেন। লাশের সুরতহাল ও ময়নাতদন্ত প্রতিবেদনের কপি নেওয়ার জন্য তাঁর ভাই শওকত বারবার থানার পুলিশের কাছে ধরনা দিয়েছেন। কিন্তু পুলিশ কপি না দিয়ে উল্টো তাঁকে ভয় দেখিয়ে বিদায় করেছে।\r\nঅপরজন হাবিলদার মহিউদ্দিন মারা যান ৬ মে। তাঁর শরীরে আঘাতের চিহ্ন ছিল বলে সুরতহাল প্রতিবেদনে উল্লেখ করা হয়। ময়নাতদন্ত প্রতিবেদনটি ঢাকা মেডিকেল কলেজ থেকে পুলিশের কাছে পাঠানো হয় ১৮ মে।\r\nহাবিলদার মহিউদ্দিনের বাবার নাম আমিন উল্লাহ, বাড়ি নোয়াখালীর বেগমগঞ্জ থানার আইয়ুবপুর গ্রামে। পরিবারটি আগে হাজারীবাগে থাকত। এখন সবাই গ্রামে ফিরে গেছে। মহিউদ্দিন চার সন্তানের জনক। তাঁর স্ত্রী মাজেদা আক্তার বলেন, মহিউদ্দিনের মৃত্যুর খবর তিনি পান টিভির খবর দেখে। মহিউদ্দিন চট্টগ্রামের হালিশহর ২৮ রাইফেল ব্যাটালিয়নে কর্মরত ছিলেন। বিদ্রোহের দিন তিনি পিলখানায় ছিলেন না। এর পরও ২২ মার্চ তাঁকে চট্টগ্রাম থেকে গ্রেপ্তার করে ঢাকায় আনা হয়। ওই দিন রাতে র‌্যাব-৭-এর সদস্যরা তাঁকে আটক করে জিজ্ঞাসাবাদ করেন। মাজেদা অভিযোগ করেন, তাঁর স্বামীকে মৃত অবস্থায় হাসপাতালে নেওয়া হয়। সুরতহাল প্রতিবেদনে তাঁর শরীরে আঘাতের চিহ্নের কথা উল্লেখ করা হয়েছিল।\r\nবিডিআর সদর দপ্তরের সূত্রমতে, ২৫ ও ২৬ ফেব্রুয়ারি পিলখানায় বিডিআর বিদ্রোহের পর এ পর্যন্ত ৪৫ জন জওয়ান মারা যান। ঢাকায় ২৬ ও ঢাকার বাইরে ১৯ জন। ঢাকায় মারা যাওয়া ২৬ জনের মধ্যে হৃদযন্ত্রের ক্রিয়া বন্ধ হয়ে ১০ জন, আত্মহত্যায় পাঁচজন, লিভার সিরোসিস রোগে চারজন, কিডনি রোগে তিনজন, উচ্চরক্তচাপে দুজন ও ক্যান্সারে দুজন মারা যান।\r\nঢাকার বাইরে মারা যাওয়া ১৯ জনের মধ্যে সাতজন হৃদযন্ত্রের ক্রিয়া বন্ধ হয়ে, তিনজন আত্মহত্যা, দুজন সড়ক দুর্ঘটনায়, একজন বিদ্যুৎস্পৃষ্ট হয়ে, একজন ছুটিতে থাকা অবস্থায় আততায়ীর হাতে খুন, একজন নিজের বিছানায় শোয়া অবস্থায়, একজন ক্যান্সারে আক্রান্ত হয়ে, একজন অ্যাজমা রোগে, একজন ম্যালেরিয়ায় ও একজন মাথাব্যথার পর হাসপাতালে মারা যান।\r\nসম্প্রতি বিডিআরের বিজ্ঞপ্তিতে বলা হয়, পিলখানায় বিদ্রোহের পর সৈনিকদের মধ্যে আত্মহত্যার প্রবণতা দেখা দেয়। ওই সময় মার্চ মাসেই তিনটি আত্মহত্যার ঘটনা ঘটে। তবে আগস্ট মাসের পর আর কোনো আত্মহত্যার ঘটনা ঘটেনি বলে উল্লেখ করা হয়। আত্মহত্যার প্রবণতা রোধে ধর্মীয় শিক্ষকের মাধ্যমে নৈতিক শিক্ষা দেওয়া হয়। এতে আত্মহত্যার প্রবণতা কমে বলে উল্লেখ করা হয়।\r\n","status":true,"publishDate":{"$date":{"$numberLong":"1254070800000"}},"createdAt":{"$date":{"$numberLong":"1751293069832"}},"__v":{"$numberInt":"0"}}
{"_id":{"$oid":"68629cd0f109871733ab6267"},"image":"image-1751293136024.webp","title":"প্রশিক্ষণার্থী ৫১৬ জন বিডিআর জওয়ানের নিয়োগ বাতিল","description":"প্রশিক্ষণার্থী ৫১৬ জন বিডিআর জওয়ানের নিয়োগ বাতিল করা হয়েছে। বিডিআর বিদ্রোহের সময় এসব শিক্ষার্থী জওয়ান বান্দরবানের বায়তুল ইজ্জতে রাইফেল প্রশিক্ষণ কেন্দ্র ও স্কুলে প্রশিক্ষণরত ছিলেন। বিদ্রোহের পর প্রশিক্ষণ শেষ না করিয়ে তাঁদের বাড়ি পাঠিয়ে দেওয়া হয়।\r\nএ ব্যাপার জানতে চাইলে বিডিআরের মহাপরিচালক মেজর জেনারেল মইনুল ইসলাম  প্রথম আলো কে বলেন, প্রশিক্ষণ শেষ না হওয়া পর্যন্ত তাঁরা কেউই বিডিআর সদস্য নন। আইন অনুযায়ী প্রশিক্ষকের প্রতিবেদনের ভিত্তিতে তাঁদের প্রশিক্ষণ বাতিল করা হয়েছে। সূত্র জানায়, বিদ্রোহের সময় বায়তুল ইজ্জতে বিডিআর জওয়ানদের ১৬টি দলের ৯২৫ জনের পদোন্নতির প্রশিক্ষণ চলছিল। একই সঙ্গে তাঁদের পদোন্নতির প্রশিক্ষণও বাতিল করা হয়েছে। সম্প্রতি জওয়ানদের প্রশিক্ষণ বাতিলের কথা তাঁদের জানিয়ে দেওয়া হয়েছে।\r\nসূত্রমতে, গত ২৫ ও ২৬ ফেব্রুয়ারি বিডিআর বিদ্রোহের আগে ডিসেম্বর মাসে ৭৬তম ব্যাচ হিসেবে ৫১৬ জন বিডিআর জওয়ান নিয়োগ দেওয়া হয়। জানুয়ারি থেকে তাঁদের প্রশিক্ষণ শুরু হয় বায়তুল ইজ্জতে। ছয় মাসের এ প্রশিক্ষণ সফলভাবে শেষ হওয়ার পরই তাঁদের নিয়োগ চূড়ান্ত করার নিয়ম। কিন্তু প্রশিক্ষণ চলার সময় পিলখানায় বিদ্রোহ শুরু হয়। পরদিন দেশের বিভিন্ন স্থানের মতো বান্দরবানেও বিদ্রোহ ছড়িয়ে পড়ে। একাধিক সূত্র জানায়, এ সময় বায়তুল ইজ্জতের জওয়ানেরা বিদ্রোহীদের সমর্থন করেন। তবে কয়েকজন শিক্ষার্থী জানিয়েছেন, তাঁরা বিদ্রোহের সঙ্গে জড়িত ছিলেন না, বিদ্রোহকে সমর্থনও করেননি।\r\nবিদ্রোহের পর সরকারের উচ্চপর্যায়ের নির্দেশে তাঁদের প্রশিক্ষণ কার্যক্রম বাতিল করা হয় বলে সূত্র জানায়।\r\nতবে শিগগিরই বিডিআর জওয়ান নিয়োগ শুরু হবে বলে জানা গেছে। সারা দেশে একযোগে নিয়োগ কার্যক্রম শুরু করার প্রাথমিক প্রস্ত্ততি নিয়েছে বিডিআর।\r\nবিডিআর বিদ্রোহের ঘটনায় এ পর্যন্ত তিন হাজার ৭১১ জন জওয়ানকে গ্রেপ্তার করা হয়েছে। ঢাকায় একটি ও ঢাকার বাইরের ৪০টিসহ মোট ৪১টি মামলার আসামি হিসেবে তাঁদের গ্রেপ্তার করা হয়। এর মধ্যে সদর দপ্তরের মামলার আসামি হিসেবে এ পর্যন্ত এক হাজার ৯৯০ জনকে গ্রেপ্তার করা হয়। আর ঢাকার বাইরে বিদ্রোহের ঘটনায় ৪০টি মামলা হয়েছে। এসব মামলায় এক হাজার ৭২১ জনকে গ্রেপ্তার করা হয়েছে। ২৮ জেলার ৩৭টি থানায় এসব মামলা করা হয়। মামলার আসামিদের মধ্যে ১৮ জন ডিএডি, ১৫ জন সাধারণ কর্মচারী।\r\nসংশ্লিষ্ট সূত্র জানায়, বিদ্রোহের দিন পিলখানায় সাত হাজার ৭৯৪ জন বিডিআর জওয়ান উপস্থিত ছিলেন। বিদ্রোহ মামলায় তাঁদের মধ্যে আড়াই হাজারকে আসামি করা হতে পারে। বাকি সদস্যদের বিরুদ্ধে বিডিআর আইনে অভিযোগ আনা হতে পারে।\r\nউল্লেখ্য, গত ২৫ ও ২৬ ফেব্রুয়ারি পিলখানায় বিদ্রোহের ঘটনায় ৫৭ সেনা কর্মকর্তাসহ ৭৪ জন নিহত হন। এ ঘটনায় রাজধানীর লালবাগ থানায় একটি মামলা করা হয়। পরে মামলাটি স্থানান্তর করা হয় নিউমার্কেট থানায়। সিআইডি পুলিশ মামলাটি তদন্ত শুরু করছে। দুই মাসের মধ্যে এ মামলার অভিযোগপত্র দেওয়া হতে পারে বলে জানা গেছে।\r\n","status":true,"publishDate":{"$date":{"$numberLong":"1254502800000"}},"createdAt":{"$date":{"$numberLong":"1751293136039"}},"__v":{"$numberInt":"0"}}
{"_id":{"$oid":"68629d02f109871733ab626b"},"image":"image-1751293186396.webp","title":"কৌশল পাল্টাচ্ছে টেন্ডারবাজেরা  সরকারি দলের নেতা পরিচয়ে ঠিকাদারদের হুমকি ","description":"কামরুল হাসান  ও  আনিস রহমান \r\nবেনাপোল স্থলবন্দরে বিভিন্ন ধরনের আটটি উন্নয়নকাজের জন্য ঠিকাদার চেয়ে দরপত্র আহ্বান করেছিল বাংলাদেশ স্থলবন্দর কতৃ‌র্পক্ষ। অনেক প্রতিষ্ঠান আগ্রহী হয়ে এ কাজের জন্য দরপত্র জমা দেয়। কোন কোন প্রতিষ্ঠানকে কাজ দেওয়া হবে, এর যাচাই-বাছাই (কারিগরি মূল্যায়ন) এখনো শেষ হয়নি। কিন্তু এর আগেই ক্ষমতাসীন আওয়ামী লীগের কয়েকজন নেতা-কর্মী দরপত্র জমা দেওয়া অনেক ঠিকাদারকে ফোন করে হুমকি দিতে শুরু করেছে। তারা বলছে, এসব কাজ করবে তাদের মনোনীত ঠিকাদার। অন্যদের চিঠি দিয়ে জানাতে হবে যে তাঁরা এ কাজ করবেন না।\r\nনাম প্রকাশে অনিচ্ছুক একজন ঠিকাদার  প্রথম আলো র কাছে অভিযোগ করেন, দরপত্র ছিনতাই বা দরপত্র বাক্স নিয়ন্ত্রণ করতে না পেরে এভাবে নতুন কৌশলে টেন্ডারবাজি শুরু করেছে সরকারি দলের নেতা নামধারী একদল যুবক। ঠিকাদারেরা হুমকির বিষয়টি স্থলবন্দর কতৃ‌র্পক্ষকে জানিয়েছেন। কিন্তু কতৃ‌র্পক্ষ যেন অসহায়। গতকাল রোববার দুপুরে সরেজমিন ঢাকার কাওরান বাজারে বন্দর কতৃ‌র্পক্ষের কার্যালয়ে গেলে কর্মকর্তারা এ ঘটনার সত্যতা স্বীকার করেন।\r\nসংশ্লিষ্ট সূত্র জানিয়েছে, সড়ক ও জনপথ বিভাগ, গণপূর্ত অধিদপ্তর, ঢাকা সিটি করপোরেশন, ওয়াসা, পানি উন্নয়ন বোর্ড, ক্রীড়া অধিদপ্তর, কৃষি অধিদপ্তরের গত ছয় মাসে ৩০০ কোটি টাকার কাজের দরপত্র আহ্বান করা হয়েছে। এসব দরপত্রের কাজ কারা পাবে, এর বেশির ভাগই নির্ধারণ করে দিচ্ছেন যুবলীগ ও ছাত্রলীগের বিভিন্ন পর্যায়ের কিছু নেতা। এ নিয়ে অনেক ক্ষেত্রে ক্ষমতাসীন দলের নেতা-কর্মীদের মধ্যে একাধিক দল-উপদলের সৃষ্টি হয়েছে।\r\nআইনশৃঙ্খলা রক্ষাকারী বাহিনীর সূত্র জানায়, সরকারের উচ্চপর্যায়ের নির্দেশে র‌্যাব ও একটি গোয়েন্দা সংস্থা টেন্ডারবাজদের তালিকা তৈরির কাজ শুরু করেছে। তালিকা তৈরি হলে এদের বিরুদ্ধে ব্যবস্থা নেওয়া হতে পারে।\r\nপুলিশের মহাপরিদর্শক নূর মোহাম্মদ  প্রথম আলো কে বলেন, দরপত্র-সংক্রান্ত অভিযোগ পেলেই দ্রুত ব্যবস্থা নেওয়ার জন্য পুলিশকে নির্দেশ দেওয়া হয়েছে।\r\nএদিকে টেন্ডারবাজি রুখতে সরকার অনলাইনে দরপত্র জমা নেওয়ার কথা বলছে। এই পদ্ধতির নাম ইলেকট্রনিক গভর্নমেন্ট প্রকিউরমেন্ট (ইজিপি)। প্রাথমিকভাবে চারটি সরকারি প্রতিষ্ঠানে এই পদ্ধতি চালু করা হবে। এরপর অক্টোবর থেকে সব সরকারি প্রতিষ্ঠানে পুরোপুরি চালু করা হবে এই পদ্ধতি। তবে টেন্ডারবাজেরা এ পদ্ধতি চালুর আগেই তাদের কৌশল পাল্টে ফেলেছে। কোথাও কোথাও এখন আর আগের মতো তারা দরপত্র জমা দিতে বাধা দিচ্ছে না। দরপত্র জমা দেওয়ার আগে বা পরে তারা ঠিকাদারদের ফোন করে এ কাজ করা থেকে বিরত থাকতে হুমকি দিচ্ছে।\r\nবাংলাদেশ স্থলবন্দর কতৃ‌র্পক্ষের সূত্র জানায়, গত ৫ আগস্ট বেনাপোল বন্দরে আটটি কাজের জন্য দরপত্র ডাকা হয়। দরপত্র জমা দেওয়ার শেষ সময় ছিল ৭ ও ১৬ সেপ্টেম্বর। সরকারি দলের নেতা-কর্মীরা এ কাজের দরপত্র নিয়ন্ত্রণ করবে, এ খবর আগে থেকে জানার পর স্থলবন্দর কতৃ‌র্পক্ষ কারওয়ান বাজারের টিসিবি ভবনে স্থলবন্দর কতৃ‌র্পক্ষের কার্যালয় ছাড়াও বিভাগীয় কমিশনারের কার্যালয়ে বাক্স স্থাপন করে। ফলে টেন্ডারবাজেরা কারওয়ান বাজারের বাক্স পাহারা দিলেও কমিশনার কার্যালয়ে রাখা বাক্সে দরপত্র জমা পড়ে। তারা পরে এটা জানতে পেরে শেষ পর্যন্ত ফোন করে হুমকি দিতে শুরু করে। এই টেন্ডারবাজদের মধ্যে আছেন ছাত্রলীগ নেতা শফিক ও হেমায়েত। শফিক ২০০০ সালের ২৬ জুলাই ছাত্রলীগের মুহসীন হল শাখার সভাপতি থাকার সময় শিক্ষা ভবনে টেন্ডারবাজি করতে গিয়ে গণপিটুনির শিকার হন। পালানোর সময় তাঁর গুলিতে পাঁচ কর্মচারী আহত হন। পরে পুলিশ তাঁকে গ্রেপ্তার করে। কিছুদিন পর জামিনে ছাড়া পান তিনি। হেমায়েত ছাত্রলীগের কেন্দ্রীয় কমিটির ধর্মবিষয়ক সম্পাদক ছিলেন।\r\nস্থলবন্দর কতৃ‌র্পক্ষের কর্মকর্তা-কর্মচারীরা জানান, এবারের দরপত্র আহ্বানের পর সরকারি দলের নাম-পরিচয় নিয়ে ৩০-৩৫ জন যুবক এসে দিনভর কার্যালয়ে অবস্থান করে। পরে তারা চলে যায়।\r\nবাংলাদেশ স্থলবন্দর কতৃ‌র্পক্ষের একজন কর্মকর্তা জানান, স্থলবন্দর কতৃ‌র্পক্ষের চেয়ারম্যান কে এ এম হারুনের একান্ত সচিব মনিরুল ইসলামের কক্ষে বসে সরকারি দলের কর্মীরা আড্ডা দেয়। তিনিই ঠিকাদারদের তালিকা এসব কর্মীদের হাতে তুলে দেন বলে অভিযোগ আছে।\r\nএ ব্যাপারে জানতে চাইলে মনিরুল  প্রথম আলো কে বলেন, শফিক গতকাল রোববারও বাংলাদেশ স্থলবন্দর কতৃ‌র্পক্ষের কার্যালয়ে এসেছিলেন। তবে তিনি অভ্যর্থনা কক্ষে বসে ছিলেন। তাঁর কক্ষে শফিক বা অন্য নেতারা কখনো আড্ডা দেননি দাবি করে তিনি জানান, টেন্ডারবাজির সঙ্গে তিনি জড়িত নন।\r\nবন্দর কতৃ‌র্পক্ষের সদস্য দেলোয়ার হোসেন জানান, এর আগে এক কোটি টাকার একটি কাজে কোনো দরপত্র জমা পড়েনি।\r\nখাদ্য অধিদপ্তরের একটি সূত্র জানায়, ঢাকা বিভাগের ১১টি খাদ্যগুদামের মেরামত ও রক্ষণাবেক্ষণের জন্য চার কোটি ৯৬ লাখ টাকার একটি কাজের দরপত্র আহ্বান করা হয়। ২৪ আগস্ট ছিল দরপত্র জমা দেওয়ার শেষ দিন। ১১টি কাজের জন্য ১১০টি দরপত্র জমা পড়ে। ওই দিন সকাল থেকে ছাত্রলীগের ঢাকা বিশ্ববিদ্যালয় শাখার সাবেক সভাপতি দেলোয়ার হোসেন, ঢাকা মহানগর ছাত্রলীগ দক্ষিণের সাংগঠনিক সম্পাদক আওলাদ হোসেন ও যুবলীগ নেতা সাজু হোসেন নিজ নিজ অনুসারীদের নিয়ে খাদ্য ভবনে অবস্থান নেন। তাঁদের ভয়ে সাধারণ ঠিকাদারেরা এলাকায় ভিড়তে পারেননি।\r\nএকটি গোয়েন্দা সংস্থা সরকারের উচ্চপর্যায়ে বিষয়টি লিখিতভাবে জানায় বলে জানা গেছে।\r\nঅবশ্য দেলোয়ার  প্রথম আলো কে বলেন, তিনি এক ব্যক্তির পক্ষে সুপারিশ করতে গিয়েছিলেন। টেন্ডারবাজির সঙ্গে তাঁর সম্পৃক্ততা নেই।\r\nঅভিযোগ আছে, শিক্ষা ভবনে ঠিকাদারি কাজের নিয়ন্ত্রণ করছেন শফিক ও রাজু। মতিঝিলের ক্রীড়া পরিষদ, সোনালী ব্যাংকসহ বিভিন্ন সরকারি প্রতিষ্ঠানের দরপত্রের কাজ নিয়ন্ত্রণ করছেন রাজু ওরফে টেন্ডার ডন রাজু। এঁদের সঙ্গে রয়েছেন পুলিশের তালিকাভুক্ত শীর্ষস্থানীয় সন্ত্রাসী জাফর আহম্মেদ। মিরপুর চিড়িয়াখানা দর্শনার্থী গেটের ঠিকাদারি কাজ নিয়েছেন যুবলীগ মহানগরের (উত্তর) সাধারণ সম্পাদক খান মইনুল হোসেন। পাশের জাতীয় উদ্ভিদ উদ্যানের গেটের ঠিকাদারি কাজ নিয়েছেন স্বেচ্ছাসেবক লীগের কেন্দ্রীয় কমিটির সাংগঠনিক সম্পাদক এম সাইফুল্লাহ। এ কাজ পেতে তাঁরা দলের নাম ভাঙিয়ে প্রভাব খাটিয়েছেন বলে দরপত্রে অংশ নেওয়া সাধারণ ঠিকাদারেরা অভিযোগ করেছেন। মইনুল বলেন, একের পর এক প্রাণী মরে যাওয়ায় তাঁরা লাভের বদলে লোকসানের মুখে পড়েছেন।\r\nসড়ক ভবন, ঢাকা সিটি করপোরেশন ও গণপূর্ত বিভাগের কর্মকর্তা-কর্মচারীদের সঙ্গে কথা বলে জানা গেছে, সড়ক ভবনে দরপত্র নিয়ন্ত্রণ করছেন গোপালগঞ্জের ধলা সেন্টু। তিনি একসময় ঢাকা বিশ্ববিদ্যালয়ে তৎকালীন ছাত্রদল নেতা অভির হয়ে বহিরাগত ক্যাডার হিসেবে কাজ করতেন। তাঁর বিরুদ্ধে ছাত্রলীগ নেতা বাপ্পী ও জাকির হত্যা মামলাসহ বেশ কয়েকটি মামলা ছিল। শামীম শাহরিয়ার ওরফে চিকা শামীম স্বেচ্ছাসেবক লীগের কেন্দ্রীয় কমিটির প্রচার সম্পাদক। তিনিও একসময় জাসদ ছাত্রলীগের ক্যাডার ছিলেন। দুজনেরই গ্রামের বাড়ি গোপালগঞ্জে। এখানে ধলা সেন্টু ও চিকা শামীমের সঙ্গে রয়েছেন যুবলীগের কেন্দ্রীয় নেতা মিঠু ওরফে ফাউল মিঠু। তিনিও একসময় ঢাকা বিশ্ববিদ্যালয়ে বহিরাগত ক্যাডার হিসেবে পরিচিতি ছিলেন। এঁদের সঙ্গে পলাতক সন্ত্রাসী জিসানের ঘনিষ্ঠ যোগাযোগ আছে বলেও অভিযোগ রয়েছে। গণপূর্ত অধিদপ্তরের (পিডব্লিউডি) দরপত্র নিয়ন্ত্রণ করছেন শাহীন খান ও যুবলীগ ঢাকা মহানগরের (দক্ষিণ) সাধারণ সম্পাদক নুরুন্নবী চৌধুরী। শাহীন খান সম্পর্কে ধলা সেন্টুর ভাতিজা। শামীম খান ছাত্রলীগ ঢাকা মহানগরের (উত্তর) সহসভাপতি ছিলেন। তাঁর বিরুদ্ধে ঢাকা বিশ্ববিদ্যালয়ে ছাত্রলীগ নেতা বাপ্পীসহ বেশ কয়েকটি হত্যা মামলা ছিল। বর্তমানে তিনি কোনো পদে নেই। তাঁর বাড়িও গোপালগঞ্জে।\r\nসরকারের একটি গোয়েন্দা সংস্থার প্রতিবেদনে দেখা গেছে, ঢাকা বিশ্ববিদ্যালয়ে ২৪ কোটি টাকা ব্যয়ে নবীন শিক্ষকদের আবাসিক ভবন তৈরির দরপত্র চাওয়া হয়। ছাত্রলীগের দুই নেতা কাজটি নেওয়ার জন্য ১০ শতাংশ কমিশন নিতে একটি প্রতিষ্ঠানের সঙ্গে চুক্তি করে। পরে ৪ শতাংশ কমিশন দেওয়ার ব্যাপারে সমঝোতা হয়। ২০ ফেব্রুয়ারি এ দরপত্র জমা দেওয়া হয়। ওই দিন সব স্থানে পাহারা বসায় ছাত্রলীগের কর্মীরা; যে কারণে ওই প্রতিষ্ঠান ও তাদের মনোনীত দুটি প্রতিষ্ঠান ছাড়া আর কেউ দরপত্র জমা দিতে পারেনি।\r\nঢাকা মেডিকেল কলেজের একটি সূত্র জানায়, হাসপাতালে সপ্তাহে ২৫০ কেজি মাছ সরবরাহের দরপত্র আহ্বান করে কতৃ‌র্পক্ষ। ১৫ জুন দরপত্র জমা দেওয়ার শেষ দিন ছিল। ওই সময় একটি প্রতিষ্ঠানকে কাজ দেওয়ার জন্য ছাত্রলীগের নেতারা হাসপাতালে সব গেটে পাহারা বসায়। পরে ঢাকা মেডিকেল কলেজ হাসপাতালের পরিচালক ব্রিগেডিয়ার জেনারেল বজলে কাদের বিষয়টি জানতে পেরে দরপত্র বাতিল করে নতুন করে দরপত্র আহ্বান করে কাজ দেন।\r\nঢাকা সিটি করপোরেশনের তালিকাভুক্ত কয়েকজন ঠিকাদার অভিযোগ করেন, ১৬ সেপ্টেম্বর বিশ্বব্যাংকের অর্থায়নে ৩৬ কোটি টাকার প্রাক্কলিত ব্যয়ে একটি ঠিকাদারি কাজের দরপত্র জমা নেওয়া হয়। মোট ১২টি প্রতিষ্ঠান দরপত্র সংগ্রহ করলেও জমা দেয় মাত্র চারটি প্রতিষ্ঠান। এ কাজটি নিয়েও যুবলীগ ঢাকা মহানগরের (দক্ষিণ) সাধারণ সম্পাদক নুরুন্নবী চৌধুরী সমঝোতা করেন বলে সংশ্লিষ্ট অন্য ঠিকাদারেরা অভিযোগ করেন।\r\nএ ব্যাপারে যোগাযোগ করা হলে নুরুন্নবী চৌধুরী বলেন, ‘আমার নিজের ঠিকাদারি প্রতিষ্ঠান আছে। টুকটাক কাজের জন্য সিটি করপোরেশন ও গণপূর্ত অধিদপ্তরে যেতে হয়। কিন্তু দরপত্র নিয়ে কোনো ঝামেলাই আমি জড়াইনি।’ \r\n","status":true,"publishDate":{"$date":{"$numberLong":"1254675600000"}},"createdAt":{"$date":{"$numberLong":"1751293186410"}},"__v":{"$numberInt":"0"}}
{"_id":{"$oid":"68629d43f109871733ab626f"},"image":"image-1751293251832.webp","title":"বিডিআর বিদ্রোহ মামলায় সাংসদ তাপসকে সিআইডির জিজ্ঞাসাবাদ  স্বরাষ্ট্রমন্ত্রী ও শেখ সেলিমের সঙ্গেও কথা বলেছেন তদন্ত-সংশ্লিষ্ট কর্মকর্তা আগে থেকেই বিদ্রোহের ঘটনা জানতেন তোরাব আলী ","description":"বিডিআর বিদ্রোহ মামলায় ঢাকা-১২ আসনের সরকারি দলের সাংসদ শেখ ফজলে নূর তাপসকে সিআইডি জিজ্ঞাসাবাদ করেছে। কয়েক দিন আগে মামলার তদন্ত কর্মকর্তা আবদুল কাহার আকন্দ সিআইডির দপ্তরে তাঁকে ডেকে নিয়ে প্রায় তিন ঘণ্টা জিজ্ঞাসাবাদ করেন। \r\nমামলার তদন্ত কর্মকর্তা ও সিআইডির অতিরিক্ত পুলিশ সুপার আবদুল কাহার আকন্দের কাছে এ ব্যাপারে জানতে চাইলে তিনি জিজ্ঞাসাবাদের কথা স্বীকার করেন।\r\nএ বিষয়ে জানতে চাইলে ফজলে নূর তাপস  প্রথম আলো কে বলেন, ‘বিডিআর বিদ্রোহ মামলার তদন্ত কর্মকর্তার অনুরোধে আমি সিআইডির কার্যালয়ে যাই। সেখানে এ ঘটনা সম্পর্কে একটি লিখিত জবানবন্দি দিয়েছি। তদন্ত কর্মকর্তা ফৌজদারি কার্যবিধির ১৬১ ধারায় সেটি রেকর্ড করেন।’\r\nগ্রেপ্তার করা অনেক বিডিআর সদস্য বলেছেন, বিদ্রোহের আগে আপনার সঙ্গে তাঁরা যোগাযোগ করেছিলেন। এসব ঘটনা সম্পর্কে তদন্ত কর্মকর্তা কোনো কিছু জানতে চেয়েছিলেন কি না প্রশ্ন করা হলে সাংসদ তাপস বলেন, ‘আমি একটি লিখিত জবানবন্দি দিয়েছি; এর বাইরে কিছু বলা ঠিক হবে না।’\r\nএর আগে স্বরাষ্ট্রমন্ত্রী সাহারা খাতুন ও আওয়ামী লীগের সাংসদ শেখ ফজলুল করিম সেলিমের সঙ্গে মামলার তদন্ত-সংশ্লিষ্ট কর্মকর্তারা কথা বলেন। সিআইডির কর্মকর্তারা জানান, সাহারা খাতুন বলেছেন, তাঁর সঙ্গে কোনো বিডিআর সদস্যের দেখা হয়নি। শেখ সেলিম সিআইডিকে বলেন, বিডিআর সদস্যরা তাঁর কাছে এসেছিল। তিনি তাদের বলেছিলেন, তাঁর এ ব্যাপারে কিছু করার নেই।\r\nসিআইডির কর্মকর্তারা জানান, এসব ব্যক্তির জিজ্ঞাসাবাদ প্রতিবেদন মামলার নথিতে (ডকেট) সাক্ষ্য হিসেবে সংযুক্ত করা হবে।\r\nএদিকে তদন্ত সূত্র জানায়, বিদ্রোহ মামলার তদন্ত শেষ করতে আরও এক মাস সময় লাগবে। নভেম্বরের প্রথম দিকে এ মামলার অভিযোগপত্র জমা দেওয়া সম্ভব হতে পারে। এ মামলায় প্রায় আড়াই হাজারের মতো আসামি হতে পারে বলে আভাস পাওয়া গেছে। তবে ঢাকার বাইরের বিদ্রোহ নিয়ে দায়ের করা ৪০টি মামলার বর্ধিত তদন্ত শুরুই হয়নি।\r\n তোরাব আলীর জবানবন্দি:  আওয়ামী লীগের ওয়ার্ড নেতা তোরাব আলী আদালতে দেওয়া ১৬৪ ধারায় স্বীকারোক্তিমূলক জবানবন্দিতে বলেন, বিডিআরের ভেতরে বড় কোনো ঘটনা ঘটতে যাচ্ছে, এমন কিছু তিনি আগের দিনই জানতে পারেন। প্রাইম কোচিং সেন্টারের মালিক জাকির হোসেন আগের দিন ফোন করে তাঁকে এ ঘটনা জানান। তিনি বিদ্রোহের বিষয়টি আঁচ করতে পেরে এ ঘটনা স্থানীয় সাংসদ ফজলে নূর তাপসকে জানানোর চেষ্টাও করেছিলেন। কিন্তু সাংসদ ফোন না ধরায় তাঁকে জানানো হয়নি। সিআইডির কর্মকর্তারা জানান, কোচিং সেন্টারের মালিক জাকিরকে গ্রেপ্তারের পর স্বীকারোক্তিমূলক জবানবন্দি দেওয়ার জন্য পরপর তিনবার আদালতে পাঠানো হয়েছিল। কিন্তু প্রতিবারই জাকির শেষ মুহূর্তে জবানবন্দি দিতে অস্বীকার করেন।\r\nসিআইডির সূত্র জানায়, বিডিআরের ৫ নম্বর গেটের ঠিক পাশের প্রাইম কোচিং সেন্টারটি বিডিআর বিদ্রোহের ষড়যন্ত্রের স্থান হিসেবে মনে করছে সিআইডি। কোচিং সেন্টারের মালিক জাকির হোসেন অবসরপ্রাপ্ত বিডিআর সদস্য নায়েব সুবেদার কাঞ্চনের ছেলে। গ্রেপ্তার হওয়া একাধিক বিডিআর সদস্য তাঁদের স্বীকারোক্তিমূলক জবানবন্দিতে জানিয়েছেন, জাকিরের অফিসের কম্পিউটারে বিদ্রোহীদের লিফলেট কম্পোজ করা হয়েছিল। জাকিরের কম্পিউটার অপারেটর ইকবাল এসব টাইপ করে দেন। জাকিরের সঙ্গে তোরাব আলীর ঘনিষ্ঠতা রয়েছে।\r\nসিআইডির কর্মকর্তারা জানান, অবসরপ্রাপ্ত সুবেদার হাজি মো. তোরাব আলী ২০০৪ সালে বিডিআর অবসরপ্রাপ্ত বহুমুখী কল্যাণ সমিতি গঠন করেন। এরপর ২০০৪ সালে তিনি অস্ত্র আইনে গ্রেপ্তার হন। তিনি একই সঙ্গে হাজারীবাগ কাঁচাবাজার বহুমুখী সমবায় সমিতি ও আল-আমীন রিকশাচালক সমবায় সমিতির সভাপতি। ২০০৫ সালে ঢাকা মহানগর ৫৮ নম্বর ওয়ার্ডের আওয়ামী লীগের সভাপতি হন তিনি। তোরাব আলীর ছেলে হারুন অর রশীদ লিটন ওরফে লেদার লিটন রাজধানীর চিহ্নিত সন্ত্রাসী। বিডিআর হত্যাকাণ্ডের পর বিডিআর সদস্যদের পালাতে লিটন সহায়তা করেন। তাঁর বোনের স্বামী রেজাউল করিম পিলখানার পণ্য সরবরাহকারী।\r\nতোরাব আলী স্বীকার করেন, তিনি রাজনৈতিক নেতার সঙ্গে বিদ্রোহী বিডিআর সদস্যদের বিভিন্ন সময়ে তাঁদের দাবি-দাওয়ার বিষয়ে বৈঠকের ব্যবস্থা করে দেন। তিনি জানান, ২৪ ফেব্রুয়ারি (২০০৯) রাত ১০টার দিকে জাকির হোসেন তাঁকে জানান, পরের দিন দরবার চলাকালে সহিংস ঘটনা ঘটতে পারে। এ ঘটনা জানার পর তিনি সাংসদকে একবার ফোন করা ছাড়া আর কাউকে বলেননি। \r\n তদন্তে অগ্রগতি:  ২৫ ও ২৬ ফেব্রুয়ারি পিলখানায় বিডিআর সদর দপ্তরে বিদ্রোহের ঘটনায় ৫৭ সেনা কর্মকর্তাসহ ৭৪ জন নিহত হন। বিদ্রোহের দিন পিলখানায় সাত হাজার ৭৯৪ জন বিডিআর সদস্য উপস্থিত ছিলেন। এঁদের মধ্যে সদর দপ্তরের মামলার আসামি হিসেবে এ পর্যন্ত দুই হাজার ১৫ জনকে গ্রেপ্তার করা হয়েছে। জিজ্ঞাসাবাদ করা হয়েছে সাত হাজার ৯২৯ জনকে। এঁদের মধ্যে বিডিআর সদস্য ছাড়াও সাধারণ নাগরিক রয়েছেন ৪৩১ জন, বিডিআরে কর্মরত সাধারণ সদস্য আছেন ৩১১ জন। \r\nমামলার তদন্তকারী কর্মকর্তা জানান, গতকাল পর্যন্ত দুই হাজার জনকে রিমান্ডে আনা হয়েছে। ১৬৪ ধারায় স্বীকারোক্তিমূলক জবানবন্দি দিয়েছেন ৪৪৮ জন। এ মামলার আলামত সংগ্রহ করা হয়েছে দুই হাজার ৯৬৪টি। ঘটনার সময় পিলখানায় উপস্থিত ছিলেন, এমন লোকদের মধ্যে ১৩৯ জনের জবানবন্দি পুলিশ সংগ্রহ করেছে। সদর দপ্তরের মামলার পাশাপাশি ঢাকার বাইরে বিদ্রোহের ঘটনায় এ পর্যন্ত ৪০টি মামলা হয়েছে। এসব মামলায় এক হাজার ৭২১ জনকে গ্রেপ্তার করা হয়েছে। \r\nসূত্র জানায়, সদর দপ্তরের মামলার তদন্ত ঠিকমতো হলেও ঢাকার বাইরের বিদ্রোহ নিয়ে দায়ের করা ৪০টি মামলার অবস্থা বেহাল। আদালতে মামলা দায়েরের পর এসব মামলার আর কোনো অগ্রগতি হয়নি। একটি মামলারও বর্ধিত তদন্ত শুরু হয়নি। যেভাবে মামলা দায়ের করা হয়েছিল, সেভাবেই পড়ে আছে। \r\nবিডিআরের মহাপরিচালক মেজর জেনারেল মইনুল ইসলাম  প্রথম আলো কে বলেন, এটা আদালতের ব্যাপার। এতে বিডিআরের কিছু করার নেই। \r\n","status":true,"publishDate":{"$date":{"$numberLong":"1254934800000"}},"createdAt":{"$date":{"$numberLong":"1751293251848"}},"__v":{"$numberInt":"0"}}
{"_id":{"$oid":"68629d69f109871733ab6273"},"image":"image-1751293289478.webp","title":"বাচ্চারা বড় হওয়ার জন্য খুনের প্রতিজ্ঞা পূরণে ১২ বছর অপেক্ষা রসুর!","description":"কামরুল হাসান  ও  আলম পলাশ,  চাঁদপুর থেকে\r\nগতকাল মঙ্গলবার চাঁদপুরে আদালতের বারান্দায় দাঁড়িয়ে  প্রথম আলো কে রসু জানান তাঁর ভয়ঙ্কর জীবনের কথা। চাঁদপুরের ফরিদগঞ্জ থানার মদনা গ্রামের মনু খাঁর পাঁচ সন্তানের মধ্যে দ্বিতীয় রসু খাঁ। অভাবের সংসার। আয় বলতে নির্দিষ্ট কিছু ছিল না। গ্রামের প্রাথমিক স্কুলে কিছুদিন যাওয়া-আসার পর পড়াশোনা বন্ধ হয়ে যায় তাঁর।\r\nরসু জানান, এরপর তিনি মানুষের বাড়ি থেকে এটা-সেটা চুরি করতে শুরু করেন। সাত বছর বয়সে পাশের বাড়ির একজনের মুরগি চুরি দিয়ে তাঁর এই জীবনের শুরু। চুরি করতে গিয়ে কয়েববার ধরাও পড়তে হয়েছে। একপর্যায়ে এলাকার সবাই তাঁকে চোর হিসেবে চিনতে শুরু করে। কঠিন হয়ে ওঠে গ্রামে থাকা। ১৫-১৬ বছর আগে বাবা মারা যাওয়ার পর গ্রাম ছেড়ে চলে আসতে বাধ্য হন তিনি। ঢাকায় চলে আসেন। একটি তৈরি পোশাক কারখানায় কাজ নেন। কিন্তু চুরির দায়ে সেই চাকরিও চলে যায়।\r\nরসু জানান, তখন দিনের বেলায় তিনি ঢাকায় থাকতেন। সন্ধ্যা হলে চলে আসতেন চাঁদপুরে। রাত ১০-১১টার দিকে চাঁদপুরে নেমে গ্রামে চলে যেতেন এবং এ-বাড়ি ও-বাড়ি চুরি করে ভোর হওয়ার আগে ঢাকায় রওনা হতেন। দিনের বেলায় যেহেতু তিনি গ্রামে থাকতেন না, তাই কেউ তাঁকে সন্দেহ করত না। রাজধানীর রাস্তায় ভিক্ষাও করেছেন তিনি।\r\nতাঁর বহুল কথিত প্রেমে ব্যর্থ হওয়া ও মেয়ের ভাইদের হাতে মার খাওয়ার পর ১৫ বছর বয়সে তিনি ১০১ জন নারী খুনের প্রতিজ্ঞা করেন। রসুর বয়স এখন ৪০। খুন করা শুরু করেছেন তিন বছর হলো। প্রতিজ্ঞার পর এত দিন কী করলেন জানতে চাইলে রসু বলেন, ‘তখনই খুন করার কথা চিন্তা করি। কিন্তু পরে ভাবলাম বাচ্চারা বড় হোক। ওরা বড় হওয়ার পর তিন বছর ধরে প্রতিজ্ঞা পালন করতে শুরু করি।’\r\nশ্যালক মান্নানের স্ত্রীকে খুন করলেন কেন জানতে চাইলে রসু বলেন, মান্নানের স্ত্রী এক হিন্দু যুবকের প্রেমে পড়েছিল। মান্নান বিষয়টি জানতে পেরে তাঁর সঙ্গে পরিকল্পনা করেন। এরপর দুজনে মিলে তাঁকে খুন করেন।\r\nআদালতে খুনের কথা স্বীকার করলেও রসু কিছুতেই ক্রসফায়ারে মরতে রাজি নন। কেন? তাঁর জবাব, ‘বিচারে আমার যত বছর সাজা হয় হোক। জেলখানায় বুড়া হই, তবু তো আমি বাঁচলাম। আমার ছেলেরা বলতে পারবে, আমার বাবায় বেঁচে আছে।’\r\nজেনে, বুঝে ঠান্ডা মাথায় পরিকল্পনা করে ঘটানা ঘটাতেন রসু। ভয়ানক প্রতিহিংসাপরায়ণ তিনি। কেউ তাঁর ক্ষতি করলে বা বিরুদ্ধাচরণ করলে তাকে নানাভাবে ফাঁসিয়ে দেওয়ার চেষ্টা করেন তিনি। এভাবেই ভাগ্নে জহুরুলকে জড়িয়েছেন পারভিন হত্যার সঙ্গে। নিজেই বললেন, ‘ভাগ্নের কোনো দোষ নেই। বোনদের সঙ্গে আমার সম্পর্ক ভালো না। এ জন্যই নানা প্রলোভন দেখিয়ে ভাগ্নে জহুরুলকে জড়িয়েছি।’ এই হত্যাকাণ্ডে জড়াতে চেয়েছিলেন তরকারি ব্যবসায়ী মালেক মোল্লা ও সফিকুলকেও। তাঁদের সঙ্গে রসুর গ্রামের বাড়ির জায়গা নিয়ে বিরোধ। মালেক মোল্লা ও সফিকুলকে ফাঁসাতে গিয়ে পারভিনকে হত্যার পর তাঁদের নাম করে পুলিশের কাছে ফোন করেছিলেন রসু। কিন্তু ওই ফোনের সূত্রে তিনি নিজেই ফেঁসে গেছেন।\r\nনিজের ভেতরের এই হিংস্রতা কি জানতেন স্ত্রী রিনা বেগম? রসু বললেন, স্ত্রী ও ছেলেমেয়েদের কাছে কঠিনভাবে গোপন রাখতেন। এ জন্য ঢাকায় খুন না করে মেয়েদের ফুসলিয়ে নিয়ে আসতেন গ্রামে। আবার গ্রামে থাকতেন না বলে কেউ সন্দেহ করতে পারত না তাঁকে। তবে চুরি করার বিষয়টি তাঁর স্ত্রী একটা পর্যায়ে জানতে পেরেছিলেন বলে জানান রসু।\r\nখুনের আগে কেন ধর্ষণ করেছেন? রসু বলেন, ‘তখন যে মাথার ভেতরে কী হয়ে যায়, কিছুই ঠিক থাকে না।’\r\n \r\n","status":true,"publishDate":{"$date":{"$numberLong":"1255453200000"}},"createdAt":{"$date":{"$numberLong":"1751293289493"}},"__v":{"$numberInt":"0"}}
{"_id":{"$oid":"68629d95f109871733ab6277"},"image":"image-1751293333173.webp","title":"আসামির সংখ্যা কমিয়ে আনার চিন্তা, বিডিআর আইনে বিচার শেষ হলে ফৌজদারি আইনে বিচার   জওয়ানেরা সাক্ষ্য দিতে চাইছেন না","description":" বিডিআর বিদ্রোহের ঘটনায় ফৌজদারি আইনে দায়ের করা মামলায় বাহিনীর সদস্যরা সাক্ষ্য দিতে চাইছেন না। এ অবস্থায় এ মামলায় আসামির সংখ্যা কমিয়ে আনার জন্য চিন্তাভাবনা করা হচ্ছে।\r\nবিডিআর সদর দপ্তরে বিদ্রোহের পর খুন, লুটপাট, ভাঙচুর, অগ্নিসংযোগসহ বিভিন্ন অপরাধের অভিযোগে নিউমার্কেট থানায় দায়ের করা মামলায় আসামির সংখ্যা এক হাজারের কম হতে পারে। আগে আড়াই হাজার আসামি করার চিন্তা ছিল। সিআইডির কর্মকর্তারা এসব তথ্য দিয়েছেন।\r\nএদিকে বিডিআরের নিজস্ব আইনে বিদ্রোহের বিচারপ্রক্রিয়া শুরু করেছে বিডিআর কতৃ‌র্পক্ষ। চলতি মাসের মধ্যে এ আইনে বিচার শুরু হবে বলে বিডিআরের মহাপরিচালক মেজর জেনারেল মইনুল ইসলাম জানিয়েছেন। বিডিআর কর্মকর্তারা জানিয়েছেন, বিদ্রোহের পর ঢাকাসহ সারা দেশে গ্রেপ্তার হওয়া এবং গ্রেপ্তারের বাইরে থাকা বিদ্রোহে অংশ নেওয়া সব বিডিআর জওয়ান বিডিআর আইনে বিচারের আওতায় পড়বেন। বিডিআর বিধি অনুযায়ী সর্বোচ্চ সাজা সাত বছরের কারাদণ্ড।\r\n বিডিআরের নিজস্ব আইনে বিদ্রোহের বিচার শেষ হওয়ার পরই ফৌজদারি আইনে দায়ের করা মামলায় অভিযোগপত্র দেবে সিআইডি। একইভাবে সারা দেশের ২৮ জেলায় দায়ের করা ৪০টি মামলারও বিচারকাজ শুরু হবে। গত ২৫ ও ২৬ ফেব্রুয়ারি বিডিআর সদর দপ্তরে বিদ্রোহের ঘটনায় ৫৭ জন সেনা কর্মকর্তাসহ ৭৪ জন নিহত হন।\r\nবিডিআর কর্মকর্তারা জানান, বিদ্রোহের বিচার এখন দুইভাবে হবে। একটি হবে বিডিআরের নিজস্ব আইনে, অপরটি ফৌজদারি আইনে। ফৌজদারি আইনে নিউমার্কেট থানায় করা একটি এবং ২৮ জেলার আদালতে দায়ের করা ৪০টি মামলার বিচার হবে।\r\n ফৌজদারি আইনে মামলা : সিআইডি সূত্র জানায়, বিডিআর বিদ্রোহের দিন পিলখানায় সাত হাজার ৭৯৪ জন বিডিআর সদস্য উপস্থিত ছিলেন। তাঁদের বেশির ভাগ ওই দিন সরাসরি বিদ্রোহে অংশ নেন। তাঁদের সবাইকে জিজ্ঞাসাবাদ করা হলেও এ পর্যন্ত গ্রেপ্তার করা হয়েছে দুই হাজার ১১৪ জনকে। তাঁদের মধ্যে বিডিআর সদস্য ছাড়াও সাধারণ নাগরিক রয়েছেন ৪৩১ জন, বিডিআরে কর্মরত সাধারণ সদস্য আছেন ৩১১ জন। মামলার তদন্তকারী কর্মকর্তা জানান, এ পর্যন্ত দুই হাজার ১০৯ জনকে রিমান্ডে নেওয়া হয়েছে। ১৬৪ ধারায় স্বীকারোক্তিমূলক জবানবন্দি দিয়েছেন ৪৭৮ জন। এ মামলার আলামত সংগ্রহ করা হয়েছে দুই হাজার ৯৬৪টি। ঘটনার সময় পিলখানায় উপস্থিত ছিলেন এমন লোকদের মধ্যে ১৩৯ জনের জবানবন্দি পুলিশ সংগ্রহ করেছে। সদর দপ্তরের মামলার পাশাপাশি ঢাকার বাইরে বিদ্রোহের ঘটনায় দায়ের করা ৪০টি মামলায় এক হাজার ৭২১ জনকে গ্রেপ্তার করা হয়েছে।\r\nতদন্তের সঙ্গে সংশ্লিষ্ট কর্মকর্তারা জানান, পিলখানায় বিদ্রোহের সময় প্রায় আড়াই হাজার অস্ত্র থেকে গুলি বর্ষণ করা হয়েছিল। তদন্তের প্রাথমিক পর্যায়ে সিদ্ধান্ত হয়েছিল, যাঁরা অস্ত্র ধরেছেন, তাঁদের সবাইকে সিআইডির মামলার আসামি করা হবে। একটি অস্ত্রের জন্য একজন করে জওয়ানকে অভিযুক্ত করা হবে। কিন্তু তদন্তের প্রায় শেষ পর্যায়ে এসে কর্মকর্তারা জানান, এত জওয়ানের বিরুদ্ধে অভিযোগ প্রমাণ করার মতো পর্যাপ্ত সাক্ষ্য-প্রমাণ জোগাড় করতে পারছেন না তাঁরা। গুরুত্বপূর্ণ সাক্ষ্য বলতে আসামির স্বীকারোক্তিমূলক জবানবন্দিই তাঁদের ভরসা। কিন্তু এর মধ্যে পিলখানার বিডিআর বিদ্রোহ মামলায় গ্রেপ্তার হওয়া ২০ জওয়ান ১৬৪ ধারায় স্বীকারোক্তিমূলক জবানবন্দি প্রত্যাহারের আবেদন করেছেন আদালতে। নির্যাতনের মাধ্যমে জোর করে স্বীকারোক্তি আদায় করা হয়েছে বলে তাঁরা দাবি করেছেন। বিডিআর বিদ্রোহ মামলায় শিগগিরই অভিযোগপত্র দেওয়া হবে—এ খবর পাওয়ার পর জনাববন্দি প্রত্যাহারের আবেদন করা শুরু হয়।\r\nসিআইডির কর্মকর্তারা আশঙ্কা করছেন, এভাবে একজনের দেখাদেখি দলে দলে বিডিআর জওয়ানরা জবানবন্দি প্রত্যাহারের আবেদন করতে পারেন। তদন্তের সঙ্গে সংশ্লিষ্ট সিআইডির এক কর্মকর্তা জানান, এ মামলায় সাক্ষী সবচেয়ে বড় সমস্যা। কেউ সাক্ষ্য দিতে চাইছেন না। পিলখানার অনেক জওয়ান সিআইডিকে বলেছেন, তাঁরা আসামি হতে পারেন, কিন্তু সাক্ষী হবেন না। পিলখানায় বিদ্রোহের দিন যেসব সেনা কর্মকর্তার পরিবারের সদস্য উপস্থিত ছিলেন, তাঁদের সঙ্গেও কথা বলেছে সিআইডি। তাঁদের বেশির ভাগ সদস্য সিআইডিকে বলেছেন, ঘটনার সময় তাঁরা বিদ্রোহী জওয়ানদের এক ঝলক দেখেছিলেন। এখন দেখলে আর চিনতে পারবেন না। একই ধরনের মন্তব্য করেছেন বেঁচে যাওয়া কর্মকর্তারা। সিআইডির কর্মকর্তারা জানান, এভাবে বললে জওয়ানদের বিরুদ্ধে আনা অভিযোগ প্রমাণ করা কঠিন হয়ে যাবে। এ অবস্থায় সিআইডির কর্মকর্তারা মনে করছেন, আসামির সংখ্যা কমিয়ে না আনলে এত লোকের বিরুদ্ধে অভিযোগ প্রমাণ করা সম্ভব হবে না। এর আগে সচিবালয়ে স্বরাষ্ট্রমন্ত্রী সাহারা খাতুন সাংবাদিকদের জানিয়েছেন, হত্যা ও লুণ্ঠন মামলায় প্রায় এক হাজার জওয়ানকে আসামি করা হতে পারে। তবে সিআইডির কর্মকর্তারা জানিয়েছেন, এ সংখ্যা আরও কম হতে পারে।\r\nমামলায় আসামির সংখ্যা কমিয়ে আনা ও জবানবন্দি প্রত্যাহারের ব্যাপারে জানতে চাইলে তদন্ত কর্মকর্তা ও সিআইডির অতিরিক্ত পুলিশ সুপার আব্দুল কাহার আকন্দ  প্রথম আলো কে বলেন, আসামির সংখ্যা বড় কথা নয়, দরকার আসামিদের বিরুদ্ধে ঠিকমতো অভিযোগ প্রমাণ করা, যাতে করে অপরাধীদের সাজা নিশ্চিত করা যায়। তিনি জানান, স্বীকারোক্তি প্রত্যাহারের আবেদনে মামলার কোনো ক্ষতি হবে না। আসামিদের বিরুদ্ধে পর্যাপ্ত তথ্য-প্রমাণ সিআইডির হাতে রয়েছে।\r\n বিডিআর আইনে বিচার:  বিডিআরের নিজস্ব আইনে বিদ্রোহী জওয়ানদের বিচারের ব্যাপারে জানতে চাইলে বিডিআর কর্মকর্তারা জানান, বাংলাদেশ রাইফেলস বিধি ১৯৭২ অনুযায়ী বিদ্রোহের বিচার শুরু হবে। এ জন্য এখন পর্যন্ত মোট ছয়টি আদালত গঠনের সিদ্ধান্ত নেওয়া হয়েছে। এর মধ্যে দুটি আদালত হবে ঢাকায় এবং চারটি ঢাকার বাইরে। ঢাকার বাইরে কোথায় কোথায় আদালত হবে, তা এখনো ঠিক হয়নি। বিডিআর বিধি অনুসারে এসব আদালতের প্রধান হবেন বিডিআরের মহাপরিচালক। তাঁর সঙ্গে থাকবেন আরও দুজন কর্মকর্তা ও অ্যাটর্নি জেনারেল মনোনীত একজন প্রতিনিধি। এসব আদালত ‘বিশেষ আদালত’ নামে অভিহিত হবেন। এ আদালত সাক্ষ্য-প্রমাণের ভিত্তিতে জওয়ানদের বিচার করবেন। বিচার শুরুর পর একটানা এর কার্যক্রম চলবে।\r\nবিডিআর কর্মকর্তারা জানান, বিদ্রোহে জওয়ানদের বিরুদ্ধে তাঁদের নিজ নিজ ইউনিট তদন্ত করবে। সেই তদন্ত ইতিমধ্যে শুরু হয়েছে। ইউনিটের তদন্ত প্রতিবেদনের ওপর ভিত্তি করেই বিচার সম্পন্ন হবে। বিডিআর আইনে বিচারের সময় বিদ্রোহের দায়ে অভিযুক্তরা আইনজীবী নিযুক্ত করতে পারবেন। তবে ওই আইনজীবী সাধারণ আদালতের মতো যুক্তি-তর্কে অংশ নিতে পারবেন না। শুধু অভিযুক্ত ব্যক্তিকে পরামর্শ দিতে পারবেন।\r\nএর আগে স্বরাষ্ট্রমন্ত্রী সাহারা খাতুন সাংবাদিকদের জানান, বিডিআর বিদ্রোহের বিচার নভেম্বর মাসেই শুরু করা সম্ভব হবে। বিদ্রোহের অভিযোগে প্রায় সাড়ে তিন হাজার বিডিআর সদস্যকে বিচারের মুখোমুখি করা হবে বলে তিনি জানান। তবে বিডিআর কর্মকর্তারা এ সংখ্যার ব্যাপারে নিশ্চিত করে কিছু বলতে পারেননি।\r\nএ ব্যাপারে জানতে চাইলে বিডিআরের মহাপরিচালক মেজর জেনারেল মইনুল ইসলাম বলেন, বিডিআরের নিজস্ব আইনে বিচারের প্রক্রিয়া শুরু হয়েছে। গ্রেপ্তার করা ও গ্রেপ্তার না করা সবাই এ আইনের আওতায় পড়বেন। তিনি জানান, বিডিআরের নিজস্ব ইউনিটগুলোর তদন্ত শেষ হওয়ার পরই বিদ্রোহে জড়িত জওয়ানদের সংখ্যা নিশ্চিত করা যাবে। ঢাকার বাইরে দায়ের করা ৪০টি মামলার ব্যাপারে মহাপরিচালক বলেন, এসবের বিচার দ্রুত সম্পন্ন করার সিদ্ধান্ত নিয়েছে সরকার।\r\n","status":true,"publishDate":{"$date":{"$numberLong":"1257526800000"}},"createdAt":{"$date":{"$numberLong":"1751293333188"}},"__v":{"$numberInt":"0"}}
{"_id":{"$oid":"68629dc2f109871733ab627b"},"image":"image-1751293378484.webp","title":"কুষ্টিয়ায় চরমপন্থীদের সঙ্গে রাজনীতিকদের ঘনিষ্ঠতা! ","description":"কুষ্টিয়ায় চরমপন্থী দল গণমুক্তি ফৌজের (মুকুল-শাহীন গ্রুপ) সঙ্গে একশ্রেণীর রাজনৈতিক নেতা-কর্মীর ঘনিষ্ঠতার অভিযোগের সত্যতা মিলছে। কালাশনিকভ (একে-৪৭) রাইফেলসহ আওয়ামী লীগের এক স্থানীয় নেত্রী ও তাঁর কয়েকজন সহযোগী ধরা পড়ার পর এ অভিযোগটি আরও স্পষ্ট হয়ে সামনে এসেছে।\r\nপুলিশ বলছে, গ্রেপ্তার হওয়া শহর আওয়ামী লীগের সাধারণ সম্পাদিকা তাসলিমা খানম আঁখি গণমুক্তি ফৌজের সক্রিয় সদস্য। তাঁর স্বীকারোক্তি অনুযায়ী কয়েকজন সহযোগীকেও গ্রেপ্তার করা হয়েছে।\r\nস্থানীয় আওয়ামী লীগের নেতা-কর্মীরা জানান, দলের সঙ্গে নারী সন্ত্রাসী আঁখির তেমন কোনো সংশ্লিষ্টতা আগে ছিল না। কুষ্টিয়া সদর আসনের সাংসদ রশীদুজ্জামানের মদদে তাঁকে দলের গুরুত্বপূর্ণ পদে বসানো হয়েছিল ২০০৬ সালে। সাংসদের কারণে কেউ তাঁর বিরুদ্ধে কিছু বলতেন না। তবে সাংসদ এসব অভিযোগ অস্বীকার করে বলেন, তিনি এ নামে কাউকে চেনেন না।\r\nস্থানীয় লোকজনের সঙ্গে কথা বলে জানা গেছে, মহাজোট সরকারের ক্ষমতা গ্রহণের পর থেকেই কুষ্টিয়া অঞ্চলে চরমপন্থী দুটি দল গণমুক্তি ফৌজ আর জাসদ গণবাহিনীর তৎপরতা ব্যাপকভাবে বাড়তে থাকে। এর কারণ হিসেবে জানা যায়, গত নির্বাচনের সময় গণমুক্তি ফৌজের কর্মীরা আওয়ামী লীগের অনেক নেতা-কর্মীর পক্ষে কাজ করে। তারা আশা করেছিল, আওয়ামী লীগ ক্ষমতায় এলে তারা নির্বিঘ্নে তাদের কর্মকাণ্ড চালাতে পারবে। কিন্তু নতুন সরকার আসার শুরুতেই এ নিয়ে জাসদ গণবাহিনীর সঙ্গে গণমুক্তি ফৌজের বিরোধ শুরু হয়।\r\nএ বিরোধের নেপথ্য কারণ ছিল সড়ক ও জনপথের ১৮ কোটি টাকার দরপত্রের নিয়ন্ত্রণ, পানি উন্নয়ন বোর্ড (জিকে প্রকল্প), শিক্ষা প্রকৌশল অধিদপ্তর, সিভিল সার্জন কার্যালয়ে ঠিকাদারি কাজের নিয়ন্ত্রণ নিয়ে লড়াই। এসব নিয়ন্ত্রণ নিয়ে চরমপন্থী দুটি দল গণমুক্তি ফৌজ আর জাসদ গণবাহিনী শক্তি পরীক্ষায় নামে। ওই সময় কুষ্টিয়া শহরের জনাকীর্ণ এলাকা সাদ্দাম বাজারে সড়ক ও জনপথের কার্যালয়ের সামনে তিনটি কাটা মাথা ফেলে রাখার ঘটনাও ঘটে। তখনো অভিযোগ ওঠে, ওই ঘটনার পেছনে মদদ দিচ্ছে ক্ষমতাসীন দলের স্থানীয় নেতা-কর্মীদের একটি অংশ। একপর্যায়ে ওই অঞ্চলে আইনশৃঙ্খলা পরিস্থিতির ব্যাপক অবনতি হলে ‘ক্রসফায়ারে মৃত্যু’র ঘটনা শুরু হয়।\r\nকুষ্টিয়া জেলা পুলিশের পরিসংখ্যান অনুযায়ী, ১ আগস্ট থেকে গত তিন মাসে শুধু কুষ্টিয়ায় ক্রসফায়ারে নিহত হয়েছে ২৬ জন। এদের মধ্যে চরমপন্থী দল গণমুক্তি ফৌজের সদস্য আছে আটজন। জেলা পুলিশের কর্মকর্তারা স্বীকার করেছেন, কুষ্টিয়া অঞ্চলে এখন আমিনুল ইসলাম ও শেখ শাহীনের নেতৃত্বাধীন গণমুক্তি ফৌজের তৎপরতা সবচেয়ে বেশি। ২০০১ সালে এ সন্ত্রাসী বাহিনীর জন্ম। ওই সময় শহর বিএনপির সরাসরি মদদে শাহীন-মুকুল গ্রুপ তাদের তৎপরতা শুরু করে। তত্ত্বাবধায়ক সরকার ক্ষমতায় আসার পর তারা সীমান্তের ওপারে পালিয়ে যায়।\r\nএলাকার লোকজন জানায়, চরমপন্থী-সন্ত্রাসীদের সঙ্গে রাজনৈতিক দলের নেতা-কর্মীদের যোগাযোগের অভিযোগ আগে থেকেই ছিল। কিন্তু এভাবে অস্ত্রসহ ক্ষমতাসীন দলের নেত্রী ধরা পড়ার ঘটনা স্মরণকালে ঘটেনি। আঁখিকে গ্রেপ্তারের পর বৈশাখী রহমান চুমকি, নাহিদ পারভীন চম্পা, রানী আক্কারসহ ছয়জনকে গ্রেপ্তার করা হয়। তাঁদের মধ্যে চুমকি মিরপুর উপজেলার আমলা এলাকার সবুজ হত্যা মামলার আসামি।\r\nকুষ্টিয়া জেলার পুলিশ সুপার শাহাবুদ্দিন খান জানান, নারী সন্ত্রাসীরা জিজ্ঞাসাবাদে বলেন, নারীরা চরমপন্থীদের অস্ত্র সরবরাহের কাজ করে। পাশাপাশি চাঁদার টাকাও তাদের মাধ্যমে লেনদেন হয়। যে একে-৪৭ রাইফেলটি পুলিশ উদ্ধার করেছে, তা কয়রা ইউনিয়ন পরিষদের চেয়ারম্যান জামিল হাসান খান বাচ্চু হত্যাকাণ্ড, ভেড়ামারা রেলবাজারে আওয়ামী লীগের যুগ্ম সম্পাদক মেহেরুল আলম ও অধ্যাপক বান্দা ফাত্তাহ মোহন হত্যাকাণ্ডের সময় ব্যবহৃত হয়েছে বলে পুলিশ নিশ্চিত হয়েছে।\r\nআঁখি সম্পর্কে খোঁজ নিয়ে জানা যায়, ক্ষমতাসীন দল আওয়ামী লীগের সঙ্গে তাঁর সম্পর্ক নতুন। তবে তাঁর স্বামী কোহিনুর আলী সদর উপজেলার ৮ নম্বর ওয়ার্ড আওয়ামী লীগের সভাপতি ও সাবেক কমিশনার।\r\nএলাকাবাসী জানায়, আঁখির ভাই ছাত্রদলের সাবেক নেতা নিপু। কুষ্টিয়া পলিটেকনিক ইনস্টিটিউটে পড়ার সময় নিপু ছিল আলোচিত শীর্ষ চরমপন্থী শাহীন শেখের ঘনিষ্ঠ বন্ধু। সেই সুবাদে আঁখি তাদের হয়ে কাজ শুরু করেন।\r\nআঁখি সম্পর্কে কুষ্টিয়া মহিলা আওয়ামী লীগের সভাপতি নুরজাহান বেগম  প্রথম আলো কে বলেন, আঁখি প্রথমে শহরের ৮ নম্বর ওয়ার্ড আওয়ামী লীগের সদস্য হন। এরপর ২০০৬ সালে শহর মহিলা আওয়ামী লীগের সাধারণ সম্পাদক পদে তাঁকে কমিটিতে নেওয়া হয়। সাংসদ রশীদুজ্জামানের আত্মীয় হওয়ার কারণে তাঁকে এ পদ দেওয়া হয়।\r\nজেলা মহিলা আওয়ামী লীগের সাধারণ সম্পাদক শাহানারা বেগম  প্রথম আলো কে বলেন, আঁখি শহর কমিটির সাধারণ সম্পাদক হয়েছেন, এটা তিনি জানতেনই না। এমনকি তিনি আঁখিকে চিনতেন না বলে জানান।\r\nকুষ্টিয়া পৌর মেয়র জেলা আওয়ামী লীগের সাবেক সাধারণ সম্পাদক আনোয়ার আলী  প্রথম আলো কে বলেন, ‘২০০৬ সালে যখন শহর মহিলা আওয়ামী লীগের কমিটি গঠিত হয়, তখন সাহেব তাঁর নিজের পছন্দমতো কমিটি গঠন করেন।’ আঁখি সম্পর্কে তিনি বলেন, আঁখি সাংসদ রশীদুজ্জামানের স্ত্রীর চাচাতো বোন। যে কারণে তিনি সে সময় কমিটিতে স্থান পান।\r\nকুষ্টিয়া জেলা আওয়ামী লীগের সভাপতি ও সদর আসনের সাংসদ রশীদুজ্জামান অবশ্য সন্ত্রাসীদের সঙ্গে তাঁর সম্পর্কের কথা অস্বীকার করেন। তিনি  প্রথম আলো কে বলেন, আঁখির সঙ্গে তাঁর কোনো আত্মীয়তার সম্পর্ক নেই। তাঁর জানামতে, পৌর মহিলা আওয়ামী লীগের কোনো পদে তসলিমা নামে কেউ আছে বলে জানা নেই। তিনি বলেন, পুরুষ বা মহিলা হোক, তিনি কোনো সন্ত্রাসীকে আশ্রয় দেননি।\r\n","status":true,"publishDate":{"$date":{"$numberLong":"1257526800000"}},"createdAt":{"$date":{"$numberLong":"1751293378498"}},"__v":{"$numberInt":"0"}}
{"_id":{"$oid":"68629dfbf109871733ab6282"},"image":"image-1751293434996.webp","title":"অধিকাংশ দিন আত্মগোপনে থাকতাম: বাদী ","description":"বাড়ি চিনতে তেমন কোনো অসুবিধাই হলো না। নাম বলতেই একজন বললেন, ওই দেখেন, সামনে পুলিশ পাহারা, ওই বাড়িটিই তাঁর। বাড়ির সামনের আঙিনায় কয়েকজন পুলিশ আর জনা কয়েক লোক বসে। পরিচয় দিতেই একজন বললেন, স্যার তো এখন হিরো, খুব ব্যস্ত এখন। গণমাধ্যমের কর্মীদের ভিড়ে নাওয়া-খাওয়া পর্যন্ত করতে পারছেন না। ব্যস্ত তো হবেনই। কারণ, রাত পেরোলেই যে বঙ্গবন্ধু হত্যা মামলার রায়। আর এই মামলার বাদী তিনি—এ এফ এম মহিতুল ইসলাম।\r\nমিরপুর পুলিশ স্টাফ কলেজের উল্টো দিকে ১ নম্বর সড়কের মুখের প্রথম তিনতলা বাড়িটার নিচতলায় স্ত্রী ও একমাত্র মেয়েকে থাকেন মহিতুল। টিভি চ্যানেলের দুজন সাংবাদিক বসে আছেন সকাল থেকে। তার আগে এসেছিলেন আরও দুজন। দুপুর ১২টা বেজে গেলেও পেটে কিছু পড়েনি। ডায়াবেটিসে আক্রান্ত, সকালে একবার ইনসুলিন নিয়েছেন। শেষমেশ কথা বলার সুযোগ মিলল।\r\n প্রথম আলো:  কেমন আছেন? \r\n মহিতুল:  কেমন আর থাকতে পারি! ১৯৯৬ সালে বঙ্গবন্ধু হত্যা মামলা করার পর থেকে পুলিশের পাহারায় ছিলাম। প্রথম চার বছর বাড়িতে পুলিশ ছিল। ২০০১ সালে বিএনপি ক্ষমতায় আসার পর পুলিশ তুলে নেওয়া হলো। \r\n প্রথম আলো:  তারপর....\r\n মহিতুল:  এরপর শুরু হলো অত্যাচার। অধিকাংশ দিন বাড়িতে থাকতাম না। রাতে ঢিল পড়ত বাড়িতে। বলতে গেলে আত্মগোপনে থাকার মতো। অচেনা লোকজন খঁুজতে আসত। ফোনে ভয়ভীতি দেখাত। ভয়ে থানা-পুলিশের ধারেকাছেও যেতাম না। বাড়ির সামনে ফুলের টব ছিল, একদিন কে বা কারা সেটা নিয়ে গেল। একটা পোষা ছাগল ছিল, সেটাও লুট হলো। একেকবার মনে হতো আর বাঁচতে পারব না, কিন্তু সাহস হারাইনি। বুকে পাথর চেপে সময় পার করেছি। \r\n প্রথম আলো:  আর এখন....\r\n মহিতুল:  এখন সুদিন এসেছে। বর্তমান সরকার ক্ষমতায় আসার পর আবার পুলিশ মোতায়েন করা হয়েছে। এখন আরামে ঘুমাতে পারি। এমন সময় আরও পার করেছি ’৭৫ থেকে ’৯৬ পর্যন্ত। অনেক বছর ধরে। \r\n প্রথম আলো:  ওই দিন আপনি বঙ্গবন্ধুর বাড়িতে ছিলেন কেন? \r\n মহিতুল:  আমরা চার ভাইবোন। থাকতাম যশোরের মনিরামপুরে গ্রামের বাড়িতে। ’৭১-এ মুজিব বাহিনীর সদস্য ছিলাম। ’৭২-এ ঢাকায় এসেছিলাম বঙ্গবন্ধুর হাতে অস্ত্র জমা দিতে। তার আগে এসএসসি পাস করেছি। তখন মুখ্য সচিব ছিলেন রুহুল কুদ্দুস। তিনি চাকরির প্রস্তাব দিলেন। রাজি হয়ে গেলাম। তিন-চার দিনের মধ্যে চাকরি হলো শাখা সহকারী হিসেবে। \r\n প্রথম আলো:  সেখান থেকে ৩২ নম্বর......\r\n মহিতুল:  এর মধ্যে একদিন মুখ্য সচিবের অফিস থেকে একটি ফাইল নিয়ে বঙ্গবন্ধুর কাছে যেতেই তিনি আমাকে পছন্দ করে তাঁর বাসভবনে ব্যক্তিগত সহকারী হিসেবে নিয়োগ দিলেন।\r\n প্রথম আলো:  কী কাজ ছিল আপনার?\r\n মহিতুল:  ৩২ নম্বর ভবনের নিচতলায় অফিস, কাজ ছিল রাষ্ট্রপতির পক্ষে ফোন ধরা আর প্রটোকল করা। \r\n প্রথম আলো:  ওই রাতের ঘটনা কিছু বলবেন...\r\n মহিতুল:  সেদিন রাতে বাসার মিস্ত্রি মতিন আমাকে ঘুম থেকে জাগায়। জানায়, প্রেসিডেন্ট ডাকছেন। সেরনিয়াবাতের বাসায় আক্রমণ হয়েছে, পুলিশ কন্ট্রোল রুমে ফোন করতে হবে। এর মধ্যে বঙ্গবন্ধু নিজেই নিচে নেমে আসেন। বঙ্গবন্ধুর জীবনের শেষ ফোনটিও আমিই ধরিয়ে দিয়েছিলাম। না, সে ফোনে কেউ আর সাড়া দেয়নি। বঙ্গবন্ধু আমার হাত থেকে ফোন কেড়ে নিয়ে বলেছিলেন, ‘আমি প্রেসিডেন্ট বলছি, আমার বাড়ির সামনে গুলি হচ্ছে, তোমরা দেখো।’ উনি ওপরে চলে যান।\r\n প্রথম আলো:  তারপর কী হলো...\r\n মহিতুল:  ততক্ষণে ৩২ নম্বরের আশপাশে গোলাগুলি শুরু হয়েছে। একপর্যায়ে শেখ কামাল নিচে নামেন। তিনি নামতে না নামতেই কয়েকজন ঘাতক বাড়ির ভেতরে ঢোকে। তারা কামালকে হাত উঁচিয়ে থাকতে বলে। কিছু সময়ের তাদের ব্রাশফায়ারে আমার সামনেই নিথর হয়ে যায় কামালের দেহ। ওই গুলিতে আমি, ডিএসপি নুরুল ইসলাম ও এসবির এক দারোগা আহত হই। আমরা পালাতে চেয়েছিলাম, কিন্তু পারিনি। ঘাতকেরা আমাদের চুল ধরে টেনে লাইনে দাঁড় করায়। একপর্যায়ে ওপর থেকে বঙ্গবন্ধুর গলা শোনা যায়। তিনি চিৎকার করে বলছেন, ‘তোরা আমাকে কোথায় নিয়ে যাচ্ছিস?’ সঙ্গে সঙ্গে গুলির আওয়াজ শোনা যায়। \r\n প্রথম আলো:  আর রাসেল..\r\n মহিতুল:  লাইনে দাঁড়িয়ে ছিলাম আমি। রাসেল দৌড়ে এসে এ অবস্থায় আমাকে জড়িয়ে ধরে। সে ভয়ে ভয়ে বলে ‘ভাইয়া, ওরা আমাকে মারবে না তো।’ আমি তাকে অভয় দিই। এ সময় একজন ঘাতক তাকে জোর করে আমার কাছ থেকে ছাড়িয়ে নিয়ে ভবনের গেটের পুলিশ বক্সে নিয়ে বসিয়ে রাখে। তখন সে মায়ের কাছে যাওয়ার জন্য কান্নাকাটি করছিল। একজন ঘাতক তাকে মায়ের কাছে নিয়ে যাচ্ছি বলে ওপরে নিয়ে তাকে গুলি করে। এটাই ওই বাড়ির শেষ হত্যাকাণ্ড। \r\n প্রথম আলো:  তার পর কী হলো? \r\n মহিতুল:  আমাদের রাত থেকে লাইনে দাড় করিয়ে রাখা হয়েছিল। সকাল ১০টা পর্যন্ত আমরা সবাই ৩২ নম্বরে লাইন ধরে দাঁড়িয়ে ছিলাম। আমার পা থেকে তখনো রক্ত ঝরছিল। এরপর আর্মির গাড়িতে করে আমাদের ঢাকা মেডিকেলে আনা হয়। সেখানে বিশেষ পাহারায় চিকিৎসা চলছিল।\r\n প্রথম আলো:  তারপর..\r\n মহিতুল:   তিন দিন পর ঢাকা মেডিকেলের ওয়ার্ডের পেছনের দিকের একটি জানালা দিয়ে পালিয়ে যাই। একজন নিরাপত্তারক্ষী আমাতে সহায়তা করেছিল।  \r\n প্রথম আলো:  ধরার পড়ার ভয় করেনি.... \r\n মহিতুল:  এরপর সেনা সদস্যরা আমাকে খঁুজতে শুরু করে। ছয় দিন পর যশোরে গ্রামের বাড়ি থেকে তারা আমাকে ঢাকায় ধরে আনে। গণভবনে তখন এ ঘটনার তদন্ত কমিশন কাজ করছিল। তারা আমাকেও আটক করে জেরা করে।\r\n প্রথম আলো:  আপনি কি ঘাতকদের নাম কমিশনের কাছে বলেছিলেন?\r\n মহিতুল:  না, বলিনি। তখন খন্দকার মোশতাক ক্ষমতায়। মনে হয়েছিল এদের সবকিছু সাজানো, লোক দেখানো। এ কারণে তাদের জেরার জবাবে আমি কিছুই বলিনি। তখন খন্দকার মোশতাকের মুখ্যসচিব শাহরিয়ার জেড এ ইকবাল আমাকে বাঁচিয়েছিলেন। \r\n প্রথম আলো:  চাকরিও  করেছেন তো পরে....\r\n মহিতুল:  এরপর সরকারি চাকরি করেছি, এই দপ্তর থেকে ওই দপ্তরে। শিল্প ও বাণিজ্যে ছিলাম, সর্বশেষ ত্রাণ ও দুর্যোগ ব্যবস্থাপনা অধিদপ্তরে ছিলাম। ২০০১ সালের ১ এপ্রিল বিএনপি সরকার আমাকে চাকরিচ্যুত করে। এতদিন নিজের পরিচয় আড়াল করে চলেছি। অপেক্ষায় থেকেছি। আশা করি, ঘাতকদের সাজা কার্যকরের মধ্য দিয়ে সেই অপেক্ষার অবসান হবে’।\r\n প্রথম আলো:  মামলা করতে এত দেরি করেছিলেন কেন? \r\n মহিতুল:  (ত্বরিত জবাব) দেরি হবে কেন? ’৭৬ সালের ২৩ অক্টোবর একবার চেষ্টা করেছিলাম। সরকারের অনুমতি ছাড়াই লালবাগ থানায় গিয়েছিলাম মামলা করতে। এজাহারের বিবরণ শুনে ডিউটি অফিসার গালে এক চড় কষিয়ে বললেন, ‘তুইও মরবি, আমাদেরও মারবি।’ সেই চড়ের ব্যথা আজও ভুলিনি। পরে মনে হয়েছে, তখন মামলা না হওয়ায় ভালো হয়েছিল। না হলে রায়ের কার্যকারিতা দেখে যেতে পারতাম না। হয়তো কেউ গুম করে ফেলত। সে চেষ্টাও হয়েছে। \r\n প্রথম আলো:  এরপর....\r\n মহিতুল:  সফল হলাম ১৯৯৬ সালের ২ অক্টোবর। কোনো মতামতে নয়, নিজের মতো করে ধানমন্ডি থানায় দায়ের করি ইতিহাসের কলঙ্কময় হত্যা মামলার এজাহার।\r\n প্রথম আলো:  আপনি কী চেয়েছিলেন?\r\n মহিতুল:  ইতিহাসের এ জঘন্যতম হত্যাকাণ্ডের বিচার হবে না—এটা হতে পারে না। আমি মনে করেছিলাম যতদিন বেঁচে আছি আমার পক্ষে যা করার করে যাব। কিছুটা হলেও বঙ্গবন্ধু পরিবারের ঋণ শোধ করতে পারব।\r\n প্রথম আলো : এখন...\r\n মহিতুল : এত দিন অপেক্ষা করেছিলাম সময়ের জন্য। সে সুবর্ণ সময় আমাদের জীবনে এসেছে। এখন অপেক্ষা ঘাতকদের সাজা কার্যকর দেখা। আমি মরেও শান্তি পাব।  \r\nকথার ফাঁকে ফাঁকে মহিতুলের ফোন বেজেই চলেছে। কোনোটা নিজে ধরছেন, কোনোটা পাশের কাউকে দিচ্ছেন। মাঝেমধ্যে একমাত্র শিশুকন্যা বাঁধন এসে এটা-সেটা বলছে। পুলিশের এক সদস্য বললেন, ‘স্যার, কাল অনেক কাজ। টিভি রেকর্ডিং, বঙ্গবন্ধু ভবনে যেতে হবে।’ অগত্যা এখানেই শেষ করতে হলো।\r\n","status":true,"publishDate":{"$date":{"$numberLong":"1258563600000"}},"createdAt":{"$date":{"$numberLong":"1751293435014"}},"__v":{"$numberInt":"0"}}
{"_id":{"$oid":"68629e19f109871733ab6286"},"image":"image-1751293465220.webp","title":"বিদ্রোহে উসকানির শাস্তিও মৃত্যুদণ্ড  বর্ডার গার্ডের (বিডিআর) নতুন আইনের খসড়া ","description":" বিদ্রোহে জড়িত থাকা ও সহযোগিতা করার সর্বোচ্চ শাস্তি হবে মৃত্যুদণ্ড। বাহিনীর বিশেষ আদালত অভিযুক্ত যেকোনো সদস্যকে এ দণ্ড দিতে এবং তা কার্যকর করতে পারবেন। শুধু নিজস্ব বাহিনীতে নয়, সেনা, নৌ ও বিমানবাহিনী বা তাদের সহযোগী বাহিনীতে বিদ্রোহের সঙ্গে যেকোনোভাবে জড়িত থাকলে অথবা বিদ্রোহে বাধা না দিলেও এই সাজা প্রযোজ্য হবে। বিডিআর বাহিনীর জন্য প্রস্তাবিত নতুন আইনের খসড়ায় এসব বিধান রাখা হয়েছে। \r\nখসড়ায় সীমান্তে চোরাচালান দমনের জন্য বিডিআরের ভ্রাম্যমাণ আদালত পরিচালনার ক্ষমতা রয়েছে। এ আদালত ঘটনাস্থলেই অপরাধীকে সর্বোচ্চ দুই বছর পর্যন্ত কারাদণ্ড দিতে পারবেন। \r\nবিডিআর সূত্র জানিয়েছে, বিডিআর বাহিনীকে পুনর্গঠনের পর্যায়ে বর্তমানে প্রচলিত বাংলাদেশ রাইফেলস অর্ডার ১৯৭২ ও বাংলাদেশ রাইফেলস (স্পেশাল প্রভিশন) অর্ডিন্যান্স, ১৯৭৬ বিলুপ্ত করার প্রস্তাব রেখে নতুন আইনের খসড়া প্রস্ত্তত করা হয়েছে। এ আইনটি বাংলাদেশ রাইফেলসের বদলে প্রস্তাবিত নতুন নাম ‘বর্ডার গার্ড বাংলাদেশ আইন, ২০০৯’ নামে অভিহিত হবে। তবে প্রস্তাবিত নাম এখন পর্যন্ত কার্যকর হয়নি।\r\nনতুন আইনের খসড়ার ব্যাপারে জানতে চাইলে বিডিআরের মহাপরিচালক মেজর জেনারেল মইনুল ইসলাম  প্রথম আলো কে বলেন, তিনটি বিষয়ের দিকে লক্ষ রেখে প্রস্তাবিত নতুন আইনের খসড়া করা হয়েছে। এগুলো হলো—আগের আইনে যেসব ত্রুটি আছে, তা শোধরানো হয়েছে; আইনটি যুগোপযোগী করা হয়েছে এবং মানবাধিকারের দিকে বিশেষ লক্ষ রাখা হয়েছে।\r\nবিডিআর সূত্র জানায়, বর্তমানে বিডিআর আইনে যেকোনো ধরনের অপরাধের সর্বোচ্চ শাস্তি মাত্র সাত বছর কারাদণ্ড। তা ছাড়া বিভাগীয় পদোন্নতিপ্রাপ্ত বিডিআর কর্মকর্তাদের (ডিএডি) বিচারের সুযোগ নেই। বিডিআর বিধি, ১৯৭৬-এর ২বি-এর ৪ ধারা অনুসারে, এসব কর্মকর্তার সর্বোচ্চ শাস্তি চাকরিচ্যুতি। এ আইনে বিদ্রোহ ছাড়া গুম, হত্যা, বাড়িতে লুটপাট, গাড়িতে আগুন, রাস্তায় প্রতিবন্ধকতা সৃষ্টি করাসহ অন্যান্য অপরাধের কোনো শাস্তির উল্লেখ নেই। \r\n২৫ ও ২৬ ফেব্রুয়ারির বিদ্রোহের পর অপরাধের বিচার করতে গিয়ে এসব দুর্বলতা ধরা পড়ে। ওই সময় বাহিনীর নাম ও পোশাক বদলসহ একে ঢেলে সাজাতে প্রচলিত আইনের বদলে নতুন আইন করার সিদ্ধান্ত হয়।\r\nপ্রস্তাবিত খসড়ার সারসংক্ষেপে বলা হয়েছে, ব্যারিস্টার আব্দুল হালিম নামের একজন আইনজ্ঞ এবং আইনের বই লিখেছেন এমন ২০ জনের বেশি সামরিক ও বেসামরিক ব্যক্তিকে খসড়া তৈরির দায়িত্ব দেওয়া হয়। এতে প্রতিবেশী দেশের সীমান্তরক্ষী বাহিনীর আইনও পর্যালোচনা করা হয়েছে। খসড়া আইনে মোট ১৬টি অধ্যায় ও ১৪৬টি ধারার প্রস্তাব রয়েছে।\r\nখসড়ায় বর্ডার গার্ডকে নিয়ন্ত্রিত ও সংরক্ষিত বাহিনী করার প্রস্তাব করা হয়েছে। বাহিনীর সদস্যরা রাজনৈতিক, সাংগঠনিক কর্মকাণ্ডের সঙ্গে যুক্ত হতে পারবেন না। তাঁরা সংবাদপত্রে কোনো সংবাদ, বই, চিঠি ও অন্য কোনো তথ্যও প্রকাশ করতে পারবেন না। এ বাহিনী সীমান্তরক্ষা, আন্তসীমান্ত অপরাধ প্রতিরোধ ও যুদ্ধাবস্থায় সেনাবাহিনীকে সহায়তা করবে। এ ছাড়া সরকারের দেওয়া অন্য সব দায়িত্বও পালন করবে। বাহিনীর সদস্যদের নিয়োগ ও চাকরির শর্তাবলি সম্পর্কে বলা হয়েছে, সরাসরি, প্রেষণে বা অধস্তন কর্মকর্তাদের পদোন্নতির মাধ্যমে বাহিনীর কর্মকর্তা নিয়োগ করা যাবে।\r\n সাধারণ অপরাধ:  প্রস্তাবিত আইনের খসড়ায় অপরাধসংক্রান্ত ৩০টি ধারা সংযোজন করা হয়েছে। এর মধ্যে বিদ্রোহ, যুদ্ধকালীন শত্রু সম্পর্কিত অপরাধ, অবাধ্যতা, ছুটি ছাড়া অনুপস্থিত থাকা, পলাতক থাকা, আদেশ অমান্য করা, কর্মকর্তাদের হুমকি দেওয়া, অধীনস্থ ব্যক্তিকে আঘাত করা, উৎকোচ নেওয়া, মর্যাদাহানি করে এমন আচরণ করা, সরকারি সম্পত্তি ক্ষতি করা, অশোভন আচরণ করার অপরাধের উল্লেখ আছে। যুদ্ধাবস্থায় এসব অপরাধ করলে শাস্তি দ্বিগুণ হবে।\r\nখসড়ায় বলা হয়, বাহিনীর কোনো সদস্য দায়িত্ব পালনের সময় সীমান্ত চৌকি, স্থান বা প্রহরাস্থান শত্রুর কাছে লজ্জাজনকভাবে হস্তান্তর করলে বা কাউকে এ কাজ করতে বাধ্য করলে, শত্রুর উপস্থিতিতে লজ্জাজনকভাবে নিজের অস্ত্র বা গোলাবারুদ পরিত্যাগ করলে বা কাউকে শত্রুর বিরুদ্ধে সক্রিয় হতে নিরুৎসাহিত করলে বা বিশ্বাসঘাতকতা করে শত্রুপক্ষের সঙ্গে যোগাযোগ বা তথ্য সরবরাহ করলে তাঁর শাস্তি মৃত্যুদণ্ড। \r\n বিদ্রোহ : খসড়ায় বলা হয়েছে, নিজের বাহিনী ছাড়াও সেনা, নৌ ও বিমানবাহিনী বা তাদের সহযোগী কোনো বাহিনীর ভেতরে কোনো ধরনের বিদ্রোহ সৃষ্টি করলে, বিদ্রোহের সময় উপস্থিত থেকে তা দমনে সহায়তা না করলে এবং এ-সংক্রান্ত তথ্য সময়মতো যুক্তিযুক্ত কারণ ছাড়া কতৃ‌র্পক্ষকে না জানালে তিনি বিদ্রোহী হিসেবে অভিযুক্ত হবেন। যুদ্ধাবস্থায় কেউ পলাতক থাকলেও একই অভিযোগে অভিযুক্ত হবেন। \r\n সাজা : কর্মকর্তাদের প্রতি অপরাধজনক বলপ্রয়োগ, হুমকি প্রদান ও অধীনস্থ ব্যক্তিতে আঘাত করলে পাঁচ বছর কারাদণ্ড, অবাধ্যতা ও প্রতিবন্ধকতা তৈরি করলে দুই বছর, নিজের ব্যাপারে মিথ্যা তথ্য দিলে পাঁচ বছর, সম্পত্তিসংক্রান্ত প্রতারণামূলক কাজে জড়িত থাকলে পাঁচ বছর, মানহানিকর আচরণ করলে ১০ বছর, উৎকোচ নিলে পাঁচ বছর, মদ্যপান ও জুয়া খেললে এক বছর, বন্দী অবস্থায় অপরাধ করলে ১৪ বছর, উপযুক্ত কারণ ছাড়া সরকারি অস্ত্র হারালে দুই বছর, কারও বিরুদ্ধে মিথ্যা অভিযোগ করলে তিন বছর, সরকারি দলিলপত্র জাল করলে সাত বছর কারাদণ্ডের বিধান রাখা হয়েছে। এ ছাড়া আরও অন্যান্য অপরাধে একই ধরনের শাস্তির বিধান রয়েছে।\r\n আদালত:  খসড়ায় বাহিনীর সদস্যদের বিচারের জন্য তিন ধরনের আদালত গঠনের কথা বলা হয়েছে। এগুলো হলো বিশেষ আদালত, বিশেষ সামারি আদালত ও সামারি আদালত। বিশেষ আদালত সর্বোচ্চ মৃত্যুদণ্ড, বিশেষ সামারি আদালত সর্বোচ্চ পাঁচ বছর ও সামারি আদালত এক বছর কারাদণ্ড দিতে পারবেন। তবে এসব রায় অনুমোদিত না হওয়া পর্যন্ত বৈধ হবে না। অভিযুক্ত ব্যক্তি এ রায়ের বিরুদ্ধে আপিল করতে পারবেন। বাহিনীপ্রধানের সভাপতিত্বে আপিল ট্রাইব্যুনাল গঠিত হবে। আপিল ট্রাইব্যুনাল রায় পর্যালোচনা করে সাজা কমবেশি করতে পারবেন। \r\n ভ্রাম্যমাণ আদালত:  খসড়ায় বলা আছে, অতিরিক্ত মহাপরিচালক পর্যায়ের কর্মকর্তা সীমান্তে চোরাকারবারিদের হাতেনাতে গ্রেপ্তারের পর ভ্রাম্যমাণ আদালত বসিয়ে বিচার করতে পারবেন। এ আদালত সর্বোচ্চ দুই বছর সাজা দিতে পারবেন।\r\nনতুন আইনের ব্যাপারে বিডিআরের মহাপরিচালক বলেন, বাহিনীর পক্ষ থেকে প্রস্তাবিত আইনের একটি খসড়া তৈরি করে তা মতামতের জন্য বিভিন্ন ব্যাটালিয়নে পাঠানো হয়েছে। মতামত আসার পরই খসড়াটি চূড়ান্ত করে মন্ত্রণালয়ে পাঠানো হবে। \r\n \r\n","status":true,"publishDate":{"$date":{"$numberLong":"1260032400000"}},"createdAt":{"$date":{"$numberLong":"1751293465298"}},"__v":{"$numberInt":"0"}}
{"_id":{"$oid":"68629e39f109871733ab628a"},"image":"image-1751293497393.webp","title":"চালকের কানে মোবাইল ফোন   ঝুঁকি বাড়ছে, আইন থাকলেও প্রয়োগ নেই ","description":"মানিক মিয়া এভিনিউ ধরে হাওয়ার গতিতে ছুটছে মোটর বাইক। তরুণ চালকের পেছনে বসা বান্ধবী। চালকের মাথা বাঁ কাঁধের ওপর চাপানো, মাঝে মোবাইল ফোনসেট (মুঠোফোন)। কথা চলছে সমানে। বিপত্তিটা ঘটে গেল তখনই। ন্যাম ফ্ল্যাটের কাছে এসে গতিরোধকে ধাক্কা খেয়ে নিয়ন্ত্রণ হারান চালক। অতঃপর দুজনের ঠাঁই হলো পঙ্গু হাসপাতালে।\r\nগত সোমবার (২১ ডিসেম্বর) দুপুরে পঙ্গু হাসপাতালের বিছানায় ভাঙা পা নিয়ে শুয়ে থাকা শাহানা আক্তার বললেন, ‘আমি বারবার ওকে নিষেধ করছিলাম, বাইক চালানোর সময় ফোনে কথা না বলতে, শোনেনি। পেছনেই একটি মাইক্রোবাস ছিল। কী বাঁচা যে বেঁচে গেছি। ভাবলেই দম বন্ধ হয়ে আসে!’ চালক আল আমিনও সেখানে চিকিৎসাধীন ছিলেন। কথা বলতে পারছিলেন না, ঠোঁটে তিনটি সেলাই পড়েছে।\r\nঅন্য ঘটনাটি এর চেয়েও মর্মান্তিক। গত ২৭ অক্টোবর পড়ন্ত বিকেল। বনানীর সৈনিক ক্লাবের পাশের রেলক্রসিং বরাবর লাইনের ওপর দিয়ে কানে মুঠোফোন চেপে ধরে কথা বলতে বলতে চলছিলেন এক যুবক। কথোপকথনে এতটাই মগ্ন ছিলেন যে টেরই পাননি ট্রেন এসে গেছে। ট্রেন চলে যাওয়ার পর লাইনের ওপর পড়ে রইল যুবকের ছিন্নভিন্ন মৃতদেহ। রেলওয়ে থানা (জিআরপি) শেষ পর্যন্ত পরিচয়ই জানতে পারেনি। অজ্ঞাতনামা হিসেবে আঞ্জুমান মুফিদুল ইসলামের তত্ত্বাবধানে দাফন হয়েছে তাঁর মৃতদেহ।\r\nতৃতীয় ঘটনাটি ৬ ডিসেম্বরে, আরও ভয়াবহ। মাদারীপুর থেকে ঢাকা আসছিল চন্দ্রা পরিবহনের যাত্রীবাহী বাস। চলছিল ভালোই। ঢাকা-বরিশাল মহাসড়ক ধরে ভাঙ্গা এলাকায় আসার পর চালক আবদুল গনি সিকদারের পকেটে রাখা মুঠোফোনটি বেজে উঠল। তিনি তৎপর হলেন ফোন ধরতে। এক হাতে গাড়ির স্টিয়ারিং অন্য হাতে মুঠোফোন। কথা বলতে বলতে টেরই পাননি সামনে আরেকটি গাড়ি এসে গেছে। নিয়ন্ত্রণ হারিয়ে গোপালগঞ্জগামী আরেকটি বাসের সঙ্গে মুখোমুখি সংঘর্ষ বেধে গেল। অকালে প্রাণ হারালেন ২১ যাত্রী। এ নিয়ে তদন্ত কমিটিও হয়েছে। তদন্তে দুর্ঘটনার কারণ হিসেবে চলন্ত অবস্থায় চালকের মুঠোফোনে কথা বলাকে দায়ী করা হয়েছে। \r\nএই তিনটি ঘটনাই শেষ নয়। মোটরযান চালানোর সময় মুঠোফোনে চালকদের কথা বলতে বা যানবাহনে ঠাসা ব্যস্ত পথে কানে মুঠোফোন চেপে চলতে থাকা পথিকদের দেখা মেলে প্রায়ই। হাল আমলে জীবনযাত্রার অপরিহার্য অনুষঙ্গ হয়ে ওঠা এই মুঠোফোনের এমন ব্যবহারের দৃশ্য ঢাকাসহ সারা দেশেই চোখে পড়ে হরহামেশা। পুলিশের তথ্য বলছে, আজকাল যত সড়ক দুর্ঘটনা ঘটছে, এর একটি বড় অংশের কারণ চালকদের মুঠোফোন ব্যবহার।\r\nমহাসড়ক (হাইওয়ে) পুলিশের প্রধান (উপমহাপরিদর্শক) সোহরাব হোসেন  প্রথম আলো কে বলেন, সাম্প্রতিক সড়ক দুর্ঘটনার অন্যান্য কারণগুলোর সঙ্গে যোগ হয়েছে চালকদের মুঠোফোনে কথা বলার প্রবণতা। ফোনে কথা বলতে বলতে যানবাহন চালানোর সময় তাঁরা অন্যমনস্ক হয়ে পড়েন। এতে গাড়ি নিয়ন্ত্রণ হারিয়ে ফেলে। এ ধরনের দুর্ঘটনা ইদানীং অনেক ঘটছে। \r\nরাজধানীর পঙ্গু হাসপাতালের জরুরি বিভাগের চিকিৎসক অনন্ত সেন  প্রথম আলো কে বলেন, মুঠোফোনে কথা বলার সময় দুর্ঘটনার কবলে পড়ে অনেকেই পঙ্গু হাসপাতালে আসেন। এদের মধ্যে মোটরসাইকেল আরোহীই বেশি। তবে বাস ও ছোট গাড়ির চালকের সংখ্যাও কম নয়। অনেক সময় দুর্ঘটনার সঠিক কারণ বলতে চান না, বললেও নিজেকে নির্দোষভাবে উপস্থাপন করেন।\r\nট্রাফিক পুলিশের কর্মকর্তারা স্বীকার করেন, যানবাহন চালানোর সময় চালকের মুঠোফোন ব্যবহার নিষিদ্ধ করে আইন আছে। কিন্তু সে আইনের প্রয়োগ নেই। আইনটি যেমন চালকেরা মানেন না, তেমনি সড়কে যাঁরা আইনশৃঙ্খলা রক্ষার দায়িত্বে থাকেন, তাঁরাও এ ব্যাপারে সচেতন নন।\r\nঢাকা মহানগর পুলিশ কমিশনার এ কে এম শহীদুল হক বলেন, ঢাকা মহানগরের রাস্তায় এ আইন প্রয়োগ করা হবে। এতে করে গাড়ির গতিও বাড়বে। অনেক চালক ফোনে কথা বলতে গিয়ে রাস্তায় গাড়ির গতি কমিয়ে দিয়ে যানজট তৈরি করেন।\r\nহাইওয়ে পুলিশের সূত্র জানায়, গত চার সপ্তাহে সারা দেশে সড়ক দুর্ঘটনায় শতাধিক মানুষ নিহত হয়েছে। এসব দুর্ঘটনার কারণগুলোর মধ্যে মুঠোফোনে কথা বলার বিষয়টিও রয়েছে। সূত্রমতে, মুঠোফোনে কথা বলতে বলতে অনেক সময় চালক উত্তেজিত হয়ে দুর্ঘটনার কবলে পড়ছেন। \r\nপুলিশের হিসাবে গত নভেম্বরের শেষ সপ্তাহে ঈদের সময়ে মহাসড়কে দুর্ঘটনায় নিহত হয় প্রায় অর্ধশত। এভাবে গত চার সপ্তাহে এ সংখ্যা বেড়ে হয় শতাধিক। এসব দুর্ঘটনায় আহত হয়েছে কমপক্ষে ৫০০ জন।\r\nবাসচালকেরাও স্বীকার করছেন, গাড়ি চালানোর সময় মুঠোফোনে কথা বললে দুর্ঘটনার আশঙ্কা থাকে। আবদুল হামিদ নামের ঢাকা-রাজশাহী রুটের একজন বাসচালক বললেন, মহাসড়কে দুর্ঘটনার জন্য ছোট গাড়িগুলোই মূলত দায়ী। ছোট ছোট গাড়িগুলো অনেক দ্রুত ছোটে। তরুণ চালক এসব গাড়ি চালান। তাঁরা মহাসড়কে গাড়ি চালাতে যথেষ্ট অভিজ্ঞ নন। তাঁরা প্রায়ই মুঠোফোনে কথা বলতে বলতে গাড়ি চালান এবং নিয়ন্ত্রণ হারিয়ে দুর্ঘটনা ঘটান।\r\nযোগাযোগ মন্ত্রণালয়ের সূত্র জানায়, ২০০৭ সালের ১২ জুলাই গাড়ি চালানোর সময় মুঠোফোনে কথা না বলার ব্যাপারে মোটরযান আইনের ১১৫(বি) ধারার সংশোধন করে একটি প্রজ্ঞাপন জারি করা হয়। এতে গাড়ি চালানোর সময় মুঠোফোনে কথা বলা নিষিদ্ধ করা হয়। ওই আইনে যানবাহন চলার সময় চালকের এয়ারফোন ব্যবহারও নিষিদ্ধ করা হয়। এ আইন ভঙ্গ করলে সর্বোচ্চ ৫০০ টাকা জরিমানার বিধান রাখা হয়েছে।\r\nবাংলাদেশ সড়ক পরিবহন কতৃ‌র্পক্ষের (বিআরটিএ) একজন কর্মকর্তা জানান, ওই প্রজ্ঞাপনটি জারির আগে মহানগর পুলিশের মতামত নেওয়া হয়েছিল। তারা এর পক্ষে মত দিলেও আইনটি প্রয়োগ করেনি একবারও।\r\nইন্টারনেট থেকে পাওয়া তথ্যে জানা গেছে, ভারতেও এ-সংক্রান্ত আইন রয়েছে। সেখানে এ আইন ভাঙলে দুই হাজার টাকা জরিমানা বা ছয় মাসের জেল অথবা উভয় দণ্ড দেওয়ার বিধান রয়েছে।\r\nদিল্লি পুলিশের এক প্রতিবেদনে দেখা গেছে, ২০০৫ সালে দিল্লি শহরে গাড়ি চালানোর সময় মুঠোফোনে কথা বলার অপরাধে পুলিশ তিন হাজার ৮০০ যানবাহনের বিরুদ্ধে ব্যবস্থা নিয়েছে। ২০০৮ সালে একই অপরাধে ১৮ হাজার ৫৭ জন যানবাহন চালকের বিরুদ্ধে ব্যবস্থা নেওয়া হয়েছে।\r\nএ ব্যাপারে জানতে চাইলে ঢাকা মহানগর ট্রাফিক পুলিশের যুগ্ম কমিশনার শফিকুল ইসলাম  প্রথম আলো কে বলেন, ঢাকা মহানগরেও এ আইন কার্যকর করা হবে। মহানগরে রাস্তায় পৃথক লেন-ব্যবস্থা কার্যকর হওয়ার পর এ আইন প্রয়োগ করা হবে। \r\n \r\n","status":true,"publishDate":{"$date":{"$numberLong":"1261674000000"}},"createdAt":{"$date":{"$numberLong":"1751293497408"}},"__v":{"$numberInt":"0"}}
{"_id":{"$oid":"68629e60f109871733ab628e"},"image":"image-1751293536342.webp","title":"হাইওয়ে পুলিশ ক্ষমতা পাচ্ছে","description":" মহাসড়কে দুর্ঘটনা, ট্রাফিক আইন লঙ্ঘন, চোরাচালান, চোরাই পণ্য আটক, মাদকদ্রব্য উদ্ধার-সংক্রান্ত অপরাধের মামলা দায়ের ও তদন্তের ক্ষমতা পাচ্ছে হাইওয়ে পুলিশ। মহাসড়ক ছাড়াও সড়ক ও জনপথ বিভাগের আওতাধীন সব সেতু, ফেরি, ফেরিঘাট, বাসস্ট্যান্ড, বাস ও ট্রাক টার্মিনাল, পেট্রলপাম্প, টোল প্লাজা ও যাত্রীবিরতির স্থান হাইওয়ে পুলিশের আওতায় থাকবে। হাইওয়ে পুলিশের চূড়ান্ত বিধিমালায় এসব ক্ষমতার কথা উল্লেখ করা হয়েছে। \r\nপুলিশ বাহিনীর পৃথক পরিষেবা কাঠামো হিসেবে ‘হাইওয়ে পুলিশ বিধিমালা, ২০০৮’ গেজেট আকারে আগামী সপ্তাহে প্রকাশিত হচ্ছে। হাইওয়ে পুলিশের উপমহাপরিদর্শক সোহরাব হোসেন  প্রথম আলো কে জানান, হাইওয়ে পুলিশ বিধি পাস না হওয়ায় এত দিন মামলা দায়ের বা মামলা তদন্তের ক্ষমতা ছিল না হাইওয়ে পুলিশের। ফলে শুধু পাহারা দিয়েই তাদের দায়িত্ব পালন করতে হতো। কিন্তু এবার বিধি পাস হলে হাইওয়ে পুলিশ আইনগত ভিত্তি পাবে। \r\nদেশে প্রায় ২১ হাজার কিলোমিটার সড়কের মধ্যে চার হাজার সাত কিলোমিটার সড়ককে জাতীয় সড়ক ও মহাসড়ক হিসেবে বিবেচনা করা হয়। এসব সড়কের নিরাপত্তা দেখভালের জন্য চারদলীয় জোট সরকারের আমলে পৃথক হাইওয়ে পুলিশ করা হয়। কিন্তু বিধি না থাকায় পাহারা দেওয়া ছাড়া তারা মহাসড়কে আর কোনো দায়িত্ব পালন করতে পারছিল না। \r\nবর্তমানে সারা দেশের মহাসড়কে হাইওয়ে পুলিশের ২৪টি থানা ও ৪৮টি ফাঁড়ি রয়েছে। অপ্রতুল হলেও দুই হাজার ৪২ জন লোক এ বিভাগে কর্মরত আছেন। রেলওয়ে পুলিশের মতো হাইওয়ে পুলিশও পূর্ব ও পশ্চিম দুই অঞ্চলে বিভক্ত। পুলিশের উপমহাপরিদর্শক (ডিআইজি) পদের একজন কর্মকর্তা এ বিভাগের প্রধান। এ বাহিনীর পৃথক পতাকা ও লোগো থাকবে বলে জানা গেছে।\r\nপুলিশের মহাপরিদর্শক (আইজিপি) নূর মোহাম্মদ  প্রথম আলো কে বলেন, হাইওয়ে পুলিশের জন্য দরকারি যানবাহন সরবরাহের প্রকল্প হাতে নেওয়া হয়েছে। যানবাহন পেলে হাইওয়ে পুলিশ আরও সক্রিয়ভাবে সড়ক নিরাপদ করার কাজ করতে পারবে।\r\n এলাকা:  পুলিশ সদর দপ্তর সূত্র জানায়, খসড়া বিধিমালা অনুযায়ী, মূল হাইওয়ে ছাড়াও এর দুই পাশে ২০ ফুট এলাকা হাইওয়ে পুলিশের আওতায় রাখা হয়েছে। এসব স্থানে চলাচলকারী যানবাহন, চালক, যাত্রী, ফুটপাত ও সব ধরনের পণ্য পরিবহন হাইওয়ে পুলিশের আওতায় থাকবে।\r\n দায়িত্ব:  হাইওয়েতে টহল, যানবাহন নিয়ন্ত্রণ, যানবাহন চলাচলের ক্ষেত্রে প্রতিবন্ধকতা দূর করা, সড়কে শৃঙ্খলা আনা, নিরাপত্তা নিশ্চিত করা ও অপরাধ প্রতিরোধ করা উল্লেখযোগ্য। মহাসড়কে সব ধরনের দুর্ঘটনা, যানবাহন আইন লঙ্ঘন, চোরাচালান, মাদকদ্রব্য ও চোরাই পণ্য উদ্ধারের মামলা এ বিভাগ তদন্ত করবে। তবে এর বাইরে মহাসড়কে অন্য সব অপরাধের মামলা থানার পুলিশ তদন্ত করবে। কিন্তু হাইওয়ে পুলিশের সদস্যরা বাদী হয়ে এসব মামলা দায়ের করতে পারবেন। হাইওয়ে পুলিশ মহাসড়কে ছোঁয়াচে রোগীর চলাচলও নিয়ন্ত্রণ করতে পারবে।\r\nবিধিমালায় আরও বলা হয়েছে, এ বাহিনী মহাসড়কে সন্দেহভাজন ব্যক্তির চলাচল সম্পর্কে অবগত থাকবে। তাঁরা মহাসড়কে মৃত্যুবরণকারীদের দেহ উদ্ধার ও এ ব্যাপারে আইনগত ব্যবস্থা নেবেন। এ ছাড়া মহাসড়কে যানবাহনে অতিরিক্ত ভাড়া ও টোল আদায়ের বিরুদ্ধে আইনগত ব্যবস্থা নেওয়ার ক্ষমতা হাইওয়ে পুলিশকে দেওয়া হয়েছে। \r\n কাঠামো:  ফাঁড়ি, থানা, জোন, জেলা—এভাবে জেলা পুলিশের মতো হাইওয়ে কাঠামো করা হয়েছে। ফাঁড়ির দায়িত্বে থাকবেন উপপরিদর্শক পদের কর্মকর্তা। এক ফাঁড়ি থেকে আরেকটি ফাঁড়ির দূরত্ব ৬০ কিলোমিটারের বেশি হবে না। হাইওয়ে থানার প্রধান হবেন পরিদর্শক পদের কর্মকর্তা। দুই বা ততোধিক ফাঁড়ি নিয়ে থানা হবে।\r\nসাধারণ থানার ওসির (ভারপ্রাপ্ত কর্মকর্তা) মতো হাইওয়ে থানার ওসি দায়িত্ব পালন করবেন। থানা ও ফাঁড়িতে সাইনবোর্ড থাকতে হবে। এ ছাড়া থানা ও ফাঁড়িতে প্রাথমিক চিকিৎসা-ব্যবস্থা, যাত্রীদের জন্য বাথরুম, টেলিফোন-সুবিধা ও বসার ব্যবস্থা থাকবে।\r\nসহকারী পুলিশ সুপার পর্যায়ের কর্মকর্তা থাকবেন জোনের দায়িত্বে। তিনি সার্কেল এএসপিদের মতো কাজ করবেন।\r\n ক্ষমতা : হাইওয়ে পুলিশ নির্ধারিত কাজের বাইরে নিজের এলাকায় থানার পুলিশের মতো অপরাধ তদন্ত, অনুসন্ধান, আসামি গ্রেপ্তার ও পরোয়ানা তামিল করতে পারবে। অনুমতি ছাড়া হাইওয়ে পুলিশের এলাকায় জেলা পুলিশ কাজ করতে পারবে না। \r\n ","status":true,"publishDate":{"$date":{"$numberLong":"1261760400000"}},"createdAt":{"$date":{"$numberLong":"1751293536358"}},"__v":{"$numberInt":"0"}}
{"_id":{"$oid":"6864f9c463805761f3fc1ffc"},"image":"image-1751447987482.webp","title":"বি ডি আ র বি দ্রো হ স্বজনহারাদের ক্ষত কি শুকাবে?","description":"১৫ ফুট দৈর্ঘ্য আর ছয় ফুট প্রস্থের একটি গর্ত। গভীরতা বড়জোর এক মানুষসমান। এর ভেতরই স্তূপ করে রাখা একটি-দুটি নয়, অনেক মৃতদেহ। কারও শরীরে কাপড় আছে, কারও নেই। বেশির ভাগেরই মুখমণ্ডল বিকৃত। দেখে চেনারই উপায় নেই। এর নাম ছিল গণকবর। ২৫ ফেব্রুয়ারির পর সেই গণকবর দেখেছি বিডিআর সদর দপ্তর পিলখানায়। আমি জানি না নৃশংস, বর্বর এমন সব শব্দকে একসঙ্গে করেও এ হত্যাযজ্ঞের ভয়াবহতার নামকরণ করা যাবে কি না।\r\nসময় যেন দ্রুত চলে যাচ্ছে। দেখতে দেখতে প্রায় বছর হয়ে গেল। কী হলো সেই ভয়াবহ ঘটনার? ২৫ ও ২৬ ফেব্রুয়ারি বিদ্রোহের পর পিলখানা সদর দপ্তরের বিভিন্ন পথ দিয়ে যারা পালাচ্ছিল, তারা ধরা পড়ার পর জানিয়েছিল, ভেতরে কী ভয়াবহ লুটপাট হয়েছে। জওয়ানেরা পদস্থ কর্মকর্তাদের মেরে ফেলার পর তাদের বাড়িঘরে হামলা চালিয়েছিল। কর্মকর্তাদের স্ত্রী ও সন্তানদের ধরে ধরে নির্যাতন করেছে। তাদের বাড়িঘরে লুটপাট করেছে। দলে দলে ভাগ হয়ে কর্মকর্তাদের বাড়ি বাড়ি গিয়ে তাদের পরিবারের লোকজন খঁুজে বের করেছে। তাদের গাড়িগুলোও পুড়িয়ে দিয়েছিল।\r\nভয়াবহ এসব ঘটনার তদন্তে সরকার কমিটি গঠন করে। সেনাবাহিনীর পক্ষ থেকেই তদন্ত হয়। আইনশৃঙ্খলা রক্ষাকারী বাহিনীর সদস্যরা শুরু করে মামলার তদন্ত। সেনাবাহিনী ও সরকারের কমিটি এ ঘটনা তদন্তে দীর্ঘ প্রতিবেদন দেয়। এতে ঘটনার বিবরণ উল্লেখ থাকলেও এর কারণ তারা বের করতে পারেনি। দুটি কমিটির প্রতিটিই তাদের প্রতিবেদনে উল্লেখ করেছে, তারা এর প্রকৃত কারণ চিহ্নিত করতে পারেনি। তবে কমিটির প্রতিবেদনে আভাস দেওয়া হয়েছে, এর পেছনে কোনো শক্তির ইন্ধন থাকতে পারে। সেনাবাহিনীর কমিটির প্রতিবেদনে প্রকৃত কারণ চিহ্নিত করা সম্ভব হয়নি বলে উল্লেখ করা হয়েছে।\r\nবিদ্রোহের ঘটনা নিয়ে থানায় মামলা হয়েছে। সিআইডি পুলিশ এ পর্যন্ত দুই হাজার ১৬৪ জনকে গ্রেপ্তার করেছে। এদের মধ্যে ৫১৪ জন আদালতে স্বীকারোক্তিমূলক জবানবন্দিও দিয়েছে। কিন্তু এখন শুরু হয়েছে অন্য জটিলতা। দলে দলে বিডিআর জওয়ানেরা আদালতে দেওয়া স্বীকারোক্তিমূলক জবানবন্দি প্রত্যাহার করতে শুরু করেছে। এভাবে সবাই জবানবন্দি প্রত্যাহার শুরু করলে লোম বাছতে কি কম্বলই উজাড় হয়ে যাবে?\r\n খোদ সিআইডির কর্মকর্তারা স্বীকার করছেন, এ মামলায় ৭০০-৮০০ জওয়ানকে আসামি করা হতে পারে। এর বেশি আসামি করার মতো পর্যাপ্ত সাক্ষ্যপ্রমাণ তাদের হাতে নেই। বেশি লোককে আসামি করলে তারা আদালতে অভিযোগ প্রমাণ করতে পারবে না। বিদ্রোহের ঘটনার পর সিআইডি পিলখানা থেকে সব অস্ত্র আটক করে পরীক্ষা করেছিল। তাতে দেখা যায়, ওই দিন আড়াই হাজার অস্ত্র থেকে গুলি হয়েছিল। যদি ধরে দেওয়া যায়, একজন জওয়ান একটি করে অস্ত্র হাতে নিয়েছে, তাহলেও আড়াই হাজার জওয়ান আসামি হওয়ার কথা। এখন শোনা যাচ্ছে, সেটা সম্ভব নয়। সাক্ষী পাওয়া যাচ্ছে না বলে অত বেশি লোককে আসামি করা যাবে না। প্রশ্ন হলো, তাহলে যারা বিদ্রোহ করল, লুটপাট করল তারা কি সাক্ষীর অভাবে ছাড়া পেয়ে যাবে? ঘটনার পর যারা দায়িত্ব পালন করলেন, তারা কী করলেন এত দিন? কেন সাক্ষী পাওয়া যাবে না এখন? \r\nগত ২৫ ও ২৬ ফেব্রুয়ারি পিলখানায় বিডিআর সদর দপ্তরে বিদ্রোহের ঘটনায় ৫৭ জন সেনাকর্মকর্তাসহ ৭৪ জন নিহত হন। কিন্তু নিহত সেনা কর্মকর্তাদের মধ্যে দুজনের লাশের কোনো সন্ধান মেলেনি। আবার তিনটি মৃতদেহ রয়েছে যাঁদের পরিচয় মেলেনি। এর আগে ডিএনএ পরীক্ষাও করা হয়েছে, তাতেও মৃতদেহের পরিচয় নিশ্চিত করা যায়নি। প্রশ্ন হলো, তাহলে ওই দুই কর্মকর্তার মৃতদেহ কি হলো? আবার যাদের মৃতদেহ অজ্ঞাত হয়ে আছে তারাই বা কারা? এসব পরিচয় শনাক্ত করা জরুরি বলেই সবাই মনে করছে।\r\nসিআইডি পুলিশ এ ঘটনা তদন্তে মনে করছে, এর পেছনে অন্য কোনো শক্তির ইন্ধন নেই। শুধু বিডিআর জওয়ানেরাই এসব কাজ করেছে। তবে সবাই মনে করছে, এ অঘটনের সঙ্গে কেবল বিডিআরের কিছু বিপথগামী জওয়ানই জড়িত নন, এর সঙ্গে বহিরাগতদের যোগসূত্র থাকা অস্বাভাবিক নয়। বিডিআরের জন্মলগ্ন থেকেই সামরিক বাহিনীর অফিসাররাই এই বাহিনীকে নেতৃত্ব দিয়ে আসছেন। তাহলে এখন কেন এমন ঘটনা ঘটল? যেসব কারণে এই বিদ্রোহ হয়েছে বলে বিভিন্ন সংবাদমাধ্যমে প্রচারিত হয়েছে, এর সবই খুব হালকা যুক্তি বলেই মনে করা হচ্ছে।\r\nপিলখানায় ২৫ ফেব্রুয়ারি সংঘটিত মর্মান্তিক ঘটনায় অসহায়েরা যখন স্বজনদের স্মৃতি খুঁজছিল, তখন ক্ষমতা হারানো রাজনৈতিক দল রাজনীতিক জাতীয় বিপর্যয়টির অতীত পটভূমি ও সুদূরপ্রসারী প্রভাব নিয়ে ভাবেনি। তারা খঁুজছিল এই মহাদুর্যোগ সামলানোর প্রচেষ্টায় ও সংকট মোকাবিলার কৌশলে সরকারের নীতিনির্ধারকদের কী কী ব্যর্থতা ছিল। সেই ব্যর্থতার দায় কার কাঁধে চাপানো যায় সেটিই তাদের প্রচেষ্টা ছিল। সেই প্রচেষ্টা কি কোনো সুফল বয়ে এনেছে? \r\nবিদ্রোহের ঘটনা নিয়ে বিডিআরের নিজস্ব আইনে সারা দেশে ছয়টি বিশেষ আদালত করে বিচার শুরু হয়েছে। সে বিচারে সর্বোচ্চ সাজা হতে পারে সাত বছরের জেল—যদি অপরাধ প্রমাণিত হয় তবেই। বিচার কেবল শুরু হয়েছে। শেষ কবে হবে কেউ জানে না। এক বছর বা তার বেশিও সময় লেগে যাবে। একই অবস্থা সিআইডির মামলার বেলায়ও। \r\nকিন্তু আজও চোখের সামনে বারবার ভেসে ওঠে কৈশোর ছুঁইছুঁই কচি শিশুটির মুখ। বনানী কবরস্থানে বাবার প্রাণহীন গুলিবিদ্ধ নিথর দেহের মুখোমুখি দাঁড়িয়ে আছে। বিদ্রোহের পর পিলখানা এত দিন ধুয়েমুছে পরিষ্কার করা হয়েছে। রক্তের দাগ আর নেই, গাছে গাছে নতুন চুন লাগানো হয়েছে। কিন্তু স্বজনহারাদের হৃদয়ে যে ক্ষত হয়েছে, তা কি আর সহজে শুকাবে? \r\n","status":true,"publishDate":{"$date":{"$numberLong":"1262282400000"}},"createdAt":{"$date":{"$numberLong":"1751448004677"}},"__v":{"$numberInt":"0"}}
{"_id":{"$oid":"6864f9f463805761f3fc2000"},"image":"image-1751448052356.webp","title":"সরকারের এক বছর অপরাধ দমনে ক্রসফায়ার ছিল একমাত্র ভরসা!","description":"বর্তমান ক্ষমতাসীন দল আওয়ামী লীগের নির্বাচনী ইশতেহারে বলা হয়েছিল, ‘ক্ষমতায় এলে বিচারবহির্ভূত হত্যাকাণ্ড বন্ধ করা হবে।’ বাস্তবে তা হয়নি। সরকার ক্ষমতায় আসার পর গত এক বছরে র‌্যাব ও পুলিশের সঙ্গে ‘ক্রসফায়ার’ বা ‘বন্দুকযুদ্ধে’ ১২৫ জন নিহত হয়েছেন। তাঁদের মধ্যে দক্ষিণ-পশ্চিমাঞ্চলের জেলা কুষ্টিয়াতেই মারা গেছেন ৩১ জন।\r\nগতকাল শেষ হওয়া ২০০৯ সালে আইনশৃঙ্খলা পরিস্থিতি নিয়ন্ত্রণের ক্ষেত্রে এই ক্রসফায়ারই ছিল একমাত্র ভরসা। এক বছরে আইনশৃঙ্খলার অবনতিসংক্রান্ত বড় কোনো সহিংস ঘটনা না ঘটলেও বছরের প্রথম দিকে কুষ্টিয়া, মেহেরপুর ও চুয়াডাঙ্গা এলাকায় রাজনৈতিক মদদে সন্ত্রাস বেড়ে যায়। এ সময় বেশ কিছু নিরীহ মানুষ খুন হন।\r\nপুলিশ কর্মকর্তারা মনে করেন, অন্য যেকোনো সময়ের চেয়ে গত এক বছরে দেশের আইনশৃঙ্খলা পরিস্থিতি তুলনামূলকভাবে ভালো ছিল। তবে ছোটখাটো অপরাধ যেমন—ছিনতাই, নীরব চাঁদাবাজি, মলম পার্টি-অজ্ঞান পার্টির দৌরাত্ম্য বন্ধ করা যায়নি।\r\nগত বছরের শুরুতে সরকার দায়িত্ব নেওয়ার পরপরই সর্বত্র দখল আর পাল্টা দখল শুরু হয়েছিল। টেন্ডারবাজি, বাস, লঞ্চ টার্মিনাল, ফুটপাত এমনকি মাদক স্পট পর্যন্ত দখলে নেওয়ার অভিযোগ ওঠে। বছরের মাঝামাঝি এসে এসব সরকারের নিয়ন্ত্রণে চলে আসে।\r\n  বিচারবহির্ভূত হত্যা : গত বছর সবচেয়ে আলোচিত ছিল ক্রসফায়ার বা বিচারবহিভূ‌র্ত হত্যাকাণ্ড। এক পরিসংখ্যানে দেখা যায়, র‌্যাব গঠনের পর এক হাজারের বেশি লোক বিচারবহির্ভূত হত্যাকাণ্ডের শিকার হয়েছেন। এর মধ্যে ২০০৯ সালে মারা যান ৬০ জন। র‌্যাবের মহাপরিচালক হাসান মাহমুদ খন্দকার র‌্যাব সদর দপ্তরের সংবাদ সম্মেলনে জানান, ২০০৯ সালে সন্ত্রাসীদের সঙ্গে র‌্যাবের বন্দুকযুদ্ধের ৫৭টি ঘটনায় ৬০ জন প্রাণ হারিয়েছেন। এসব ঘটনার তদন্ত হয়েছে। এতে দেখা গেছে, গুলিবর্ষণের সব ঘটনা যথার্থ ছিল। তবে র‌্যাবের পরিসংখ্যান পাওয়া গেলেও পুলিশের হাতে নিহত ব্যক্তিদের কোনো সঠিক পরিসংখ্যান পাওয়া যায়নি।\r\nমানবাধিকার সংগঠন আইন ও সালিশ কেন্দ্রের হিসাবে দেখা গেছে, ১২ মাসে র‌্যাবের হাতে ৪২ জন, পুলিশের হাতে ৫৮, র‌্যাব ও পুলিশের যৌথ অভিযানে ২৩ জনসহ মোট ১২৫ জন মারা গেছেন।\r\nসূত্র জানায়, গেল বছর সর্বাধিক ক্রসফয়ারের ঘটনা ঘটেছে কুষ্টিয়া জেলায়। এ জেলায় গত বছরের ১ আগস্ট থেকে একের পর এক ক্রসফায়ারের ঘটনা ঘটতে থাকে। দেখা গেছে, আগে র‌্যাব এককভাবে ক্রসফায়ার করলেও এখন পুলিশের হাতে ক্রসফায়ারের ঘটনা বেশি ঘটছে। আবার র‌্যাব-পুলিশ যৌথভাবে ক্রসফায়ারের ঘটনা ঘটিয়েছে, এমন উদাহরণও আছে।\r\nক্রসফায়ারের ব্যাপারে এর আগে স্বরাষ্ট্রমন্ত্রী সাহারা খাতুন দাবি করেন, আইনশৃঙ্খলা রক্ষাকারী বাহিনী বিচারবহির্ভূত কোনো হত্যাকাণ্ড ঘটাচ্ছে না। আর স্বরাষ্ট্র প্রতিমন্ত্রী শামসুল হক বিভিন্ন সময় বলেছেন, ‘ক্রসফায়ার বলে কিছু নেই।’ \r\nর‌্যাবের মহাপরিচালক হাসান মাহমুদ খন্দকার এ ব্যাপারে বলেন, যা ঘটছে সব আইনের মধ্যেই হচ্ছে, আইনের বাইরে কোনো কিছু ঘটছে না। আবার র‌্যাব-পুলিশ ইচ্ছে করেও কারও ওপর গুলি ছুড়ছে না।\r\nক্রসফায়ারে এভাবে মৃত্যুকে মানবাধিকার সংগঠনগুলো বরাবরই ‘বিচারবহিভূ‌র্ত হত্যাকাণ্ড’ উল্লেখ করে তা বন্ধের দাবি জানিয়ে আসছে। বিগত চারদলীয় জোট সরকারের সময়ও ‘ক্রসফায়ারে মৃত্যু’ নিয়ে ইউরোপীয় ইউনিয়ন, যুক্তরাষ্ট্রসহ বিভিন্ন দেশ ও দাতা সংস্থা সরকারের ওপর চাপ সৃষ্টি করে।\r\n এ ছাড়া হাইকোর্টের একটি বেঞ্চ গত ১৪ ডিসেম্বর আইনের শাসন প্রতিষ্ঠার জন্য বিচারবহির্ভূত হত্যাকাণ্ড বন্ধ করতে বলেন। মাদারীপুরে র‌্যাবের সঙ্গে ‘বন্দুকযুদ্ধে’ দুই ভাইয়ের মৃত্যুর ঘটনায় স্বতঃপ্রণোদিত হয়ে হাইকোর্টের জারি করা রুল শুনানিকালে আদালত এই অভিমত দেন। আদালত উদ্বেগ প্রকাশ করে বলেন, রুল জারির পরও ১১ জন বিচারবহির্ভূত হত্যাকাণ্ডের শিকার হয়েছেন। উচ্চ আদালতের এ নির্দেশের পর আইনশৃঙ্খলা রক্ষাকারী বাহিনীও তাদের কৌশল বদলে ফেলেছে বলে জানা গেছে। \r\nজাতীয় মানবাধিকার কমিশনের চেয়ারম্যান বিচারপতি আমিরুল কবীর চৌধুরী এ প্রসঙ্গে বলেন, প্রতিটি ক্রসফায়ারের ঘটনায় উচ্চপর্যায়ের নিরপেক্ষ কমিটি গঠন করে তার মাধ্যমে পৃথকভাবে তদন্ত করা হলে আসলে কী ঘটেছিল, তার প্রকৃত সত্য বের হয়ে পড়বে। \r\n অপরাধ পরিস্থিতি :   চারদলীয় জোট সরকারের আমলে দেশে প্রতিদিন গড়ে ১২টি করে খুনের ঘটনা ও ১৪টি নারী নির্যাতনের ঘটনা ঘটে। এসব অপরাধের সঙ্গে ছিনতাই, ডাকাতি ও অবৈধ অস্ত্রের ব্যবহারও ব্যাপকভাবে বেড়ে যায়। জরুরি অবস্থা জারির পর এ অবস্থার বদল হয়। কিন্তু এ বছরের প্রথম দিকে আবার এ সংখ্যা বাড়তে থাকে। তবে বর্তমানে এ সংখ্যা সহনীয় পর্যায়ে আছে বলেই পুলিশ কর্মকর্তারা মনে করছেন। \r\nপুলিশের পরিসংখ্যানে দেখা গেছে, ২০০৯ সালের জানুয়ারি থেকে নভেম্বর পর্যন্ত ১১ মাসে সারা দেশে ৭১৪টি ডাকাতির ঘটনা ঘটেছে। এর মধ্যে ৫০০টি ডাকাটি হয়েছে বাসাবাড়িতে। খুনসহ ডাকাতির ঘটনা ঘটেছে ৩৬টি।\r\n১১ মাসে দস্যুতার ঘটনা এক হাজার ২১১টি। এর মধ্যে সড়কে ছিনতাইয়ের ঘটনা ঘটেছে এক হাজার ১৬টি। এ সময়ে খুনের ঘটনা ঘটেছে তিন হাজার ৯১৪টি। রাজনৈতিক হত্যাকাণ্ডের শিকার হয়ে প্রাণ হারিয়েছেন ১০ জন। \r\nপুলিশের পরিসংখ্যানে দেখা গেছে, ১১ মাসে চাঁদাবাজি নিয়ে ৩৪৭টি মামলা হয়েছে। ছিনতাইয়ের ঘটনা ঘটেছে এক হাজার ১৫৪টি। এ সময়ে দাঙ্গার ঘটনা ঘটেছে ১০৫।\r\nনারী ও শিশু নির্যাতনের ঘটনা কিছুটা বেড়েছে বলে জানা গেছে। পুলিশের পরিসংখ্যানে দেখা গেছে, ২০০৯ সালের ১১ মাসে দেশে আট হাজার ৭৪৮টি নারী নির্যাতনের ঘটনা ঘটেছে। এর মধ্যে এসিড নিক্ষেপের ঘটনা ঘটেছে ৭০টি, ধর্ষণের ঘটনা দুই হাজার ৪২০ এবং শিশু নির্যাতনের ঘটনা ঘটেছে ৬০২টি। এতে দেখা গেছে, প্রতিদিন গড়ে সাতটি করে ধর্ষণের মামলা থানায় রেকর্ড হয়েছে। মহানগরগুলোর মধ্যে সবচেয়ে বেশি অপরাধ নথিভুক্ত হয়েছে ঢাকায়। \r\nএ ব্যাপারে জানতে চাইলে ঢাকা মহানগর পুলিশ কমিশনার এ কে এম শহীদুল হক  প্রথম আলো কে বলেন, ঢাকার পরিস্থিতি পুলিশের নিয়ন্ত্রণে রয়েছে। আগের যেকোনো সময়ের চেয়ে মানুষ নিরাপদ ও শান্তিতে আছে।\r\nপুলিশের মহাপরিদর্শক (আইজিপি) নূর মোহাম্মদ  প্রথম আলো কে বলেন, এখন সব অভিযোগই থানায় নথিভুক্ত করা হচ্ছে। সে কারণে মামলার সংখ্যা হয়তো বেড়েছে। কিন্তু পরিস্থিতি পুলিশের নিয়ন্ত্রণেই আছে। এ পর্যন্ত সংঘটিত সব ঘটনায় অপরাধীকে পুলিশ শনাক্ত করতে পেরেছে।\r\nপুলিশের সাবেক মহাপরিদর্শক এএসএম শাহজাহান  প্রথম আলো কে বলেন, গত বছরে রাজনৈতিক কারণে পুলিশকে ব্যবহার করতে দেখা যায়নি। বিশ্ববিদ্যালয় এলাকা বা রাজপথ নিয়ন্ত্রণে এক বছরে পুলিশকে কোথাও তেমন লাঠিপেটা করতে হয়নি। এ কারণে পুলিশ জনস্বার্থসংশ্লিষ্ট কাজ বেশি করে করতে পেরেছে। অপরাধ পরিস্থিতিও পুলিশের নিয়ন্ত্রণে আছে। তবে টেন্ডারবাজি নিয়ন্ত্রণে সরকারকে আরও কঠোর হতে হবে বলে তিনি মনে করেন। \r\nজঙ্গি-চরমপন্থী তৎপরতা:  গত বছর র‌্যাব ও পুলিশের হাতে বেশ কিছু জঙ্গি ও উলফাসহ ভারতীয় বিচ্ছিন্নতাবাদী সংগঠনের সদস্য গ্রেপ্তার হয়েছে। র‌্যাবের পরিসংখ্যানে দেখা গেছে, এক বছরে র‌্যাবের হাতে ৭৮ জঙ্গি সদস্য গ্রেপ্তার হয়েছেন। র‌্যাবের বিজ্ঞপ্তিতে বলা হয়েছে, তাঁদের কাছ থেকে ১০টি বিভিন্ন ধরনের অস্ত্র, বিপুল পরিমাণ গোলাবারুদ, বোমা, গ্রেনেড, জিহাদি বই ও বিস্ফোরক উদ্ধার করা হয়েছে। একই সময়ে ঢাকা মহানগর গোয়েন্দা পুলিশ লস্কর-ই-তাইয়েবার বেশ কয়েকজন জঙ্গিকে গ্রেপ্তার করে।\r\nউলফার চেয়ারম্যান অরবিন্দ রাজখোয়াসহ কয়েকজন ভারতীয় বিচ্ছিন্নতাবাদীকে বাংলাদেশ থেকে গ্রেপ্তার করা হয়েছে বলে ভারতীয় সংবাদমাধ্যমে খবর প্রকাশিত হয়। তবে সরকার আনুষ্ঠানিকভাবে এসব খবর স্বীকার করেনি। \r\n সূত্র জানায়, আইনশৃঙ্খলা রক্ষার পাশাপাশি বিশেষ ধরনের অপরাধ তদন্তের জন্য পুলিশ বাহিনীর পৃথক শাখা গঠনের কথা বলা হচ্ছে দীর্ঘদিন ধরে। যেমন জঙ্গি, ছিনতাই, ডাকাতির মতো সংঘবদ্ধ অপরাধ তদন্তে পৃথক শাখা থাকার কথা বলা হচ্ছে। কিন্তু গত এক বছরে এর কিছুই হয়নি। \r\nপুলিশের আইজিপি নূর মোহাম্মদ এ প্রসঙ্গে বলেন, সিআইডি ও র‌্যাবের তদন্ত শাখাকে আরও আধুনিক করার প্রস্তাব সরকারের বিবেচনায় রয়েছে।  \r\n","status":true,"publishDate":{"$date":{"$numberLong":"1262282400000"}},"createdAt":{"$date":{"$numberLong":"1751448052380"}},"__v":{"$numberInt":"0"}}
{"_id":{"$oid":"6864fa1f63805761f3fc2004"},"image":"image-1751448095907.webp","title":"৭৭ শতাংশ আসামিই খালাস পায়  পুলিশের বার্ষিক অপরাধ সম্মেলনে তথ্য ","description":"দেশে প্রতিদিন গড়ে ১১টি খুন, আটটি ধর্ষণ এবং ৩৮টি করে নারী ও শিশু নির্যাতনের মামলা থানায় নথিভুক্ত হচ্ছে। অভিযোগ প্রমাণ করতে না পারায় এসব মামলার ৭৭ শতাংশ আসামিই খালাস পেয়ে যাচ্ছে। গত বুধবার রাতে অনুষ্ঠিত পুলিশের বার্ষিক অপরাধবিষয়ক সম্মেলনে দেশের আইনশৃঙ্খলা পরিস্থিতি এবং মামলার বিচার বিষয়ে উদ্বেগজনক এ চিত্র তুলে ধরা হয়।\r\nপুলিশ সপ্তাহের নিয়মিত কর্মসূচির অংশ হিসেবে রাজারবাগ পুলিশ লাইনস মিলনায়তনে এ সম্মেলন অনুষ্ঠিত হয়। এতে দেশের অপরাধ পরিস্থিতি নিয়ে পুলিশের কর্মকর্তারা খোলামেলা আলোচনা করেন। পুলিশের মহাপরিদর্শক (আইজিপি) নূর মোহাম্মদের সভাপতিত্বে সম্মেলনে সব অতিরিক্ত মহাপরিদর্শক (এআইজি), উপমহাপরিদর্শক (ডিআইজি), ছয়টি মহানগরের কমিশনার, গোয়েন্দা পুলিশসহ সব মহানগরের উপকমিশনার, ৬৪টি জেলার পুলিশ সুপারসহ সিআইডি ও এসবির পুলিশ সুপার পদমর্যাদার কর্মকর্তারা উপস্থিত ছিলেন।\r\nসম্মেলনে সিআইডির অতিরিক্ত মহাপরিদর্শক শাহ জামাল রাজ গত পাঁচ বছরের তুলনামূলক অপরাধ পরিস্থিতির সার্বিক চিত্র তুলে ধরেন। সিআইডির প্রতিবেদনে বলা হয়, ২০০৯ সালে দেশে এক লাখ ৫৬ হাজার ৯৬৪টি মামলা হয়েছে। এই হিসাবে প্রতিদিন গড়ে ৪৩০টি করে মামলা হয়েছে। তবে এ সংখ্যা ২০০৮-এর তুলনায় সামান্য কম হলেও ২০০৬ এবং এর আগের বছরগুলোর তুলনায় অনেক বেশি। ২০০৭ ও ২০০৮ সালে অপরাধের হার প্রায় একই রকম ছিল। ২০০৬ সালে দেশে এক লাখ ৩০ হাজার অপরাধ নথিভুক্ত করা হয়। এরপর ২০০৭ সালে হঠাৎ করে পুলিশের নথিভুক্ত অপরাধের সংখ্যা বেড়ে যায় বলে প্রতিবেদনে উল্লেখ করা হয়।\r\n সম্পত্তি-সংক্রান্ত অপরাধ : সম্মেলনে উপস্থিত একজন পুলিশ কর্মকর্তা  প্রথম আলো কে বলেন, দেশে সম্পত্তি-সংক্রান্ত মামলার হার সবচেয়ে বেশি। সম্পত্তি-সংক্রান্ত মামলা বলতে ছিনতাই, ডাকাতি, দস্যুতা, সাধারণ চুরি ও সিঁদেল চুরি বোঝানো হয়। ২০০৯ সালে এসব অপরাধে ১৪ হাজার ৬৬৬টি মামলা হয়েছে। মোট অপরাধের প্রায় ১০ শতাংশই সম্পত্তি-সংক্রান্ত। চট্টগ্রাম, খুলনা, ঝিনাইদহ, বগুড়া ও যশোর জেলায় ডাকাতির মামলা বেড়েছে। \r\nচট্টগ্রামে ডাকাতি মামলা বৃদ্ধির কারণ প্রসঙ্গে জেলার অতিরিক্ত পুলিশ সুপার সম্মেলনে জানান, জেলায় পুলিশ যেসব ডাকাতকে গ্রেপ্তার করেছিল, তারা সবাই জামিনে ছাড়া পেয়ে যায়। তিনি ৪৫ দিনের একটি চিত্র তুলে ধরে বলেন, চট্টগ্রাম থেকে ৪৫ দিনে ডাকাতি মামলার ১৬৩ জন আসামি জামিন পায়। কিশোরগঞ্জের পুলিশ সুপার বলেন, আদালতের নির্দেশে ডাকাতি নয় এমন অনেক মামলা ডাকাতি হিসেবে নথিভুক্ত করা হয়েছে। এতে নাটোর জেলার পুলিশ সুপার জানান, জনসংযোগ বাড়ানোর কারণে নাটোরে ডাকাতির ঘটনা কমেছে।\r\n খুন:  মানবদেহ-সংক্রান্ত অপরাধের মধ্যে রয়েছে খুন, দাঙ্গা ও দাঙ্গায় খুন। গত বছরের দেশে চার হাজার ১৬৮টি খুন ও ১১২টি দাঙ্গা হয়েছে। সবচেয়ে বেশি খুন হয়েছে কুষ্টিয়া, কুমিল্লা, নোয়াখালী ও ময়মনসিংহ জেলায়। খুনের মামলা বেড়ে যাওয়া প্রসঙ্গে কুষ্টিয়া জেলা পুলিশ সুপারের অভিমত সম্মেলনে তুলে ধরা হয়। তিনি জানান, চরমপন্থী তৎপরতা বৃদ্ধি, আধিপত্যের বিস্তার ও অন্তর্দ্বন্দ্বের কারণে এ জেলায় খুন বাড়ছে। কুমিল্লা জেলার পুলিশ সুপার জানান, আদালতের নির্দেশে ১০টি অপমৃত্যু মামলা খুনের মামলা হিসেবে নেওয়া হয়েছে। এ ছাড়া কুমিল্লায় ২০টি খুনের মামলা হয়েছে অজ্ঞাত হিসেবে। যুদ্ধাপরাধীদের বিরুদ্ধে নয়টি খুনের মামলাও এর মধ্যে রয়েছে। সবচেয়ে কম খুন হয়েছে এমন জেলা নীলফামারীর পুলিশ সুপার সম্মেলনে জানান, নারী নির্যাতনসংক্রান্ত তিনটি মামলার আসামির মৃত্যুদণ্ড হওয়ার পর জেলায় খুনের অপরাধ কমে যায়।\r\n জঙ্গি মামলা : অপরাধ সম্মেলনে বলা হয়, ১৯৯৯ সাল থেকে দেশে এ পর্যন্ত ৩৬৭টি জঙ্গিসংক্রান্ত মামলা হয়েছে। এর মধ্যে ২০০৫ সালে ২০৫টি এবং ২০০৮ সালে ১৫টি মামলা হয়েছে। ২০০৯ সালে ৫১টি মামলা হলেও বেশির ভাগ মামলা উদ্ধারজনিত। জঙ্গি মামলার মধ্যে ২২টি মামলার তদন্তের সার্বিক চিত্র সম্মেলনে তুলে ধরে বলা হয়, যশোরের উদীচীর সমাবেশে বোমা হামলা, পল্টন মাঠে সিপিবির সমাবেশে বোমা হামলা, খুলনায় আহমদিয়া মসজিদে বোমা হামলা, বানিয়াচরের গির্জা, নারায়ণগঞ্জে আওয়ামী লীগ কার্যালয়, ২১ আগস্ট বঙ্গবন্ধু এভিনিউতে বোমা হামলা ও সাবেক অর্থমন্ত্রী শাহ এ এম এস কিবরিয়ার সমাবেশে গ্রেনেড হামলার মামলার অধিকতর তদন্ত শুরু হয়েছে। বোমা হামলা মামলার মধ্যে ব্রিটিশ হাইকমিশনারের ওপর বোমা হামলা মামলার একটি অংশের রায় হয়েছে। বাকি সব মামলাই বিচারাধীন।\r\n নারী নির্যাতন : অপরাধ সম্মেলনে বলা হয়, ২০০৯ সালে দেশে ১৩ হাজার ৯৮৮টি নারী ও শিশু নির্যাতনের মামলা হয়েছে। মোট মামলার ৯ শতাংশই নারী ও শিশু নির্যাতনের অভিযোগে। এর মধ্যে দুই হাজার ৯৭২টি ধর্ষণ, ৯৪টি এসিড নিক্ষেপ ও এক হাজার ৮৯টি শিশু নির্যাতনের ঘটনা। এতে এসিড মামলার পরিসংখ্যান তুলে ধরে বলা হয়, এসিড নিক্ষেপের মামলার মধ্যে গত পাঁচ বছরে দায়ের করা এক হাজার ৮৮৫টি মামলা বিচারাধীন। এই সময়ে ১২৬টি মামলার আসামির সাজা হয়েছে আর ৩৪৭টির আসামি খালাস পেয়েছে। পরিসংখ্যানে দেখা গেছে, এসিড নিক্ষেপের মামলার ৭৪ শতাংশ আসামিই খালাস পেয়ে যাচ্ছেন। \r\n অপহরণ : মারাত্মক অপরাধের মধ্যে ২০০৯ সালে ৮০৩টি অপহরণের মামলা হয়েছে। এর মধ্যে মুক্তিপণের জন্য অপরাধ হয়েছে ৪৪টি, পাচারের জন্য অপহরণের ঘটনা ১৬টি। অপহরণের মামলা আগের যেকোনো বছরের তুলনায় বেড়েছে বলে উল্লেখ করা হয়েছে। এতে দেখা গেছে, ২০০৮ সালে ৮১৭, ২০০৭ সালে ৭৭৪ ও ২০০৬ সালে ৭২২টি অপহরণের মামলা রেকর্ড করা হয়।\r\n তদন্ত ও সাজা:  অপরাধ সম্মেলনে মামলার তদন্তের চিত্র তুলে ধরে বলা হয়, ২০০৯ সালে সারা দেশে বিভিন্ন মামলায় ২৩ শতাংশ অপরাধীর সাজা হয়েছে। এতে দেখা গেছে, ৭৭ শতাংশ আসামির বিরুদ্ধে পুলিশ অভিযোগ প্রমাণ করতে পারেনি। এ সময় পুলিশ তদন্ত করে মোট মামলার ৬৬ শতাংশ মামলায় অভিযোগপত্র দিয়েছে। এতে বলা হয়, সিআইডির তদন্ত করা মামলার মধ্যে ৭৪ শতাংশ মামলার অভিযোগপত্র দেওয়া হয়েছে। এতে ৩৭ শতাংশ মামলার আসামির সাজা হয়েছে। সম্মেলনে মামলা তদন্ত ও তদারকির ব্যাপারে গুরুত্ব দেওয়ার জন্য পুলিশ সুপারদের পরামর্শ দেওয়া হয়। \r\nঅপরাধ সম্মেলন প্রসঙ্গে জানতে চাইলে আইজিপি নূর মোহাম্মদ  প্রথম আলো কে বলেন, ২০০৬ সালের তুলনায় পরের বছরগুলোর অপরাধ বাড়ার কারণ হলো, আগে পুলিশ মামলা নিত না। এখন মামলা নিতে বাধা নেই। যে কেউ থানায় অভিযোগ করে মামলা করতে পারেন। মামলার সংখ্যা বেশি হওয়া মানেই অপরাধ বৃদ্ধি নয়।\r\nঢাকা মহানগর পুলিশ কমিশনার এ কে এম শহীদুল হক ঢাকা মহানগরের অপরাধ প্রসঙ্গে একই মন্তব্য করে বলেন, পরিস্থিতি আগের তুলনায় অনেক ভালো রয়েছে। \r\n","status":true,"publishDate":{"$date":{"$numberLong":"1262887200000"}},"createdAt":{"$date":{"$numberLong":"1751448095922"}},"__v":{"$numberInt":"0"}}
{"_id":{"$oid":"6864fa4e63805761f3fc2008"},"image":"image-1751448142907.webp","title":"কিবরিয়া হত্যাকাণ্ড তদন্ত প্রতিবেদন উধাও! ","description":"প্রতিবেদন চেয়ে স্বরাষ্ট্র মন্ত্রণালয়কে সিআইডির চিঠি \r\nকামরুল হাসান  \r\nসাবেক অর্থমন্ত্রী শাহ এ এম এস কিবরিয়া হত্যার ঘটনা তদন্তে গঠিত উচ্চপর্যায়ের কমিটির প্রতিবেদনটি খুঁজে পাচ্ছে না সিআইডি। বহুল আলোচিত এই মামলার বর্ধিত তদন্তের জন্য তদন্তকারী সংস্থা সিআইডি স্বরাষ্ট্র মন্ত্রণালয়ে চিঠি দিয়ে প্রতিবেদনটি চেয়েছে। কিন্তু দুই সপ্তাহ খুঁজেও তা পাননি সংশ্লিষ্ট কর্মকর্তারা। তদন্ত কমিটির সদস্যরা জানান, তৎকালীন স্বরাষ্ট্রসচিব ওমর ফারুকের হাতে তদন্ত প্রতিবেদন জমা দেওয়া হয়েছিল।\r\nসূত্র জানায়, কী করে এ প্রতিবেদন উধাও হলো তা বলতে পারছেন না স্বরাষ্ট্র মন্ত্রণালয়ের কর্মকর্তারা। গতকাল রাতে সাবেক স্বরাষ্ট্রসচিব ওমর ফারুকের বাসার টেলিফোনে যোগাযোগ করা হলে তিনি এই প্রতিবেদকের কাছে আলোচনার বিষয় জানতে চান। বিষয়টি বলার সঙ্গে সঙ্গে তিনি ‘না না, এ বিষয়ে না’—বলেই ফোন রেখে দেন।\r\nস্বরাষ্ট্র মন্ত্রণালয়ের দায়িত্বশীল একজন কর্মকর্তা নাম প্রকাশ না করে তদন্ত প্রতিবেদন উধাও হওয়ার ঘটনার সত্যতা স্বীকার করেছেন।\r\nসিআইডির কর্মকর্তারা জানান, এই প্রতিবেদনের মাধ্যমেই কিবরিয়া হত্যা মামলা ভিন্ন খাতে নেওয়া হয় এবং সাজানো অভিযোগপত্র দেওয়া হয়। তবে আদালতের নির্দেশে এখন বর্ধিত তদন্ত চলছে।\r\nমামলার বর্তমান তদন্ত কর্মকর্তা ও সিআইডির সহকারী পুলিশ সুপার রফিকুল ইসলাম  প্রথম আলো কে জানান, তিনি স্বরাষ্ট্র মন্ত্রণালয়ে খোঁজ করে জানতে পারেন, কিবরিয়া হত্যাসংক্রান্ত মন্ত্রণালয়ের ফাইলে অন্য সব কাগজপত্র থাকলেও তদন্ত প্রতিবেদন নেই। পুলিশের সিলেট রেঞ্জ কার্যালয়ে প্রতিবেদন জমা নেওয়াসংক্রান্ত একটি চিঠি আছে। কিন্তু তাতেও প্রতিবেদনটি নেই। সিআইডির কার্যালয়ে মামলার মূল যে নথি (ডকেট) আছে, তাতেও তদন্ত প্রতিবেদন নেই।\r\nসিআইডির কর্মকর্তারা জানান, প্রতিবেদনের ব্যাপারে তৎকালীন স্বরাষ্ট্র প্রতিমন্ত্রী লুৎফুজ্জামান বাবর, স্বরাষ্ট্রসচিব ওমর ফারুক ও তদন্ত কমিটির প্রধান এ কে এম মাহফুজুল হককে জিজ্ঞাসাবাদ করা হবে।  \r\nস্বরাষ্ট্র মন্ত্রণালয়ের একজন কর্মকর্তা  প্রথম আলো কে বলেন, কিবরিয়া হত্যাকাণ্ডের ঘটনায় সিলেট রেঞ্জের তৎকালীন ডিআইজি এ কে এম মাহফুজুল হককে আহ্বায়ক করে এ কমিটি গঠন করা হয়েছিল। কমিটির অন্য সদস্যরা ছিলেন সিআইডির বিশেষ পুলিশ সুপার আবদুর রহিম, র‌্যাব-৩-এর উপ-অধিনায়ক মেজর মঈনুল হোসেন, ডিজিএফআইয়ের প্রতিনিধি মেজর মামুন ও এনএসআইয়ের প্রতিনিধি মেজর আফজাল তারেক। পরে মামলার তদন্ত কর্মকর্তা ও সিআইডির তৎকালীন এএসপি মুন্সি আতিকুর রহমানকে এর সঙ্গে যুক্ত করা হয়। ২০০৫ সালের ৩০ জানুয়ারি এ সংক্রান্ত সরকারি আদেশ জারি হয়। কমিটির সদস্যরা এক মাস তদন্তের পর প্রতিবেদন জমা দেন।\r\nতদন্ত প্রতিবেদনের ব্যাপারে জানতে চাইলে সিলেট রেঞ্জের তৎকালীন ডিআইজি ও পুলিশের অতিরিক্ত মহাপরিদর্শক এ কে এম মাহফুজুল হক (এখন ওএসডি)  প্রথম আলো কে বলেন, কমিটির প্রধান হিসেবে তিনি তদন্ত কমিটির প্রতিবেদন তৎকালীন স্বরাষ্ট্রসচিব ওমর ফারুকের কাছে জমা দিয়েছিলেন। এরপর আর কিছুই জানেন না। সিলেট রেঞ্জ অফিসে প্রতিবেদন না থাকা প্রসঙ্গে তিনি বলেন, অত পুরোনো কথা মনে নেই। প্রতিবেদন নিয়ে সিআইডির খোঁজখবর করার কথা জানতে চাইলে মাহফুজুল হক বলেন, স্বরাষ্ট্র মন্ত্রণালয় থেকে অনুলিপি না পাওয়ার পর সিআইডি থেকে জানতে চাওয়া হয়, তাঁর কাছে তদন্ত প্রতিবেদনের অনুলিপি আছে কি না। তিনি সিআইডিকে জানান, কোনো অনুলিপি তিনি রাখেননি।\r\nতদন্ত প্রতিবেদনের মাধ্যমে মামলা ভিন্ন খাতে নেওয়ার অভিযোগ সম্পর্কে জানতে চাইলে মাহফুজুল হক বলেন, খুব কম সময়ে ওই প্রতিবেদন দেওয়া হয়েছিল। ওই সময় পর্যন্ত তাঁরা তদন্তে যা পেয়েছিলেন, তাই প্রতিবেদনে উল্লেখ করেন। তদন্ত কমিটি প্রভাবিত ছিল না বলে তিনি দাবি করেন। \r\nমামলার তদন্ত কর্মকর্তা মুন্সি আতিকুর রহমান  প্রথম আলো কে বলেন, তদন্ত কমিটির প্রতিবেদনের আটটি সেট তৎকালীন স্বরাষ্ট্রসচিবের কাছে জমা দেওয়া হয়। এর কোনো অনুলিপি তাঁর কাছে বা মামলার নথিতে ছিল না। তিনি জানান, প্রথম পর্যায়ে ওই তদন্ত প্রতিবেদনের মতো করে তিনিও মামলার অভিযোগপত্র দেন। কিন্তু পরে জানতে পারেন হরকাতুল জিহাদ আল ইসলামী (হুজি) বাংলাদেশের একাংশের শীর্ষস্থানীয় নেতা মুফতি হান্নানের পরিকল্পনা অনুযায়ী এ হামলা হয়েছে। মুফতি হান্নান এর সঙ্গে জড়িত থাকার কথা নিজে স্বীকারও করেন। এরপর মামলাটি পুনরায় তদন্তের জন্য আদালতে আবেদন করা হয়। এখন আদালতের নির্দেশে বর্ধিত তদন্ত চলছে। সিআইডির কর্মকর্তারা নিশ্চিত হয়েছেন যে হরকাতুল জিহাদের নেতৃত্বেই এ হামলা হয়েছে।\r\n২০০৫ সালের ২৭ জানুয়ারি হবিগঞ্জের বৈদ্যের বাজারে আওয়ামী লীগের সমাবেশে গ্রেনেড হামলায় সাবেক অর্থমন্ত্রী শাহ এ এম এস কিবরিয়া, শাহ মঞ্জুরুল হুদা, সিদ্দিক আলী, আবদুর রহিম ও আবদুল হোসেন নিহত এবং ৭০ জন আহত জন। এ ঘটনায় জেলা আওয়ামী লীগের সাংগঠনিক সম্পাদক আবদুল মজিদ খান বাদী হয়ে হত্যা ও বিস্ফোরক আইনে দুটি মামলা করেন। সিআইডির এএসপি মুন্সি আতিকুর রহমান মামলাটি তদন্ত করে ১০ জনের বিরুদ্ধে ওই বছরের ২০ মার্চ অভিযোগপত্র দাখিল করেন। এই অভিযোগপত্রে জিয়া স্মৃতি ও গবেষণা পরিষদের কেন্দ্রীয় সভাপতি এবং হবিগঞ্জ জেলা বিএনপির সহসভাপতি আবদুল কাইউম, জেলা বিএনপির কর্মী ও ব্যাংক কর্মকর্তা আয়াত আলী, কাজল মিয়া, জেলা ছাত্রদলের সহদপ্তর সম্পাদক সেলিম আহমেদ, জিয়া স্মৃতি গবেষণা পরিষদ জেলা শাখার সাধারণ সম্পাদক সাহেদ আলী, কর্মী তাজুল ইসলাম, বিএনপির কর্মী জয়নাল আবেদীন, জালাল ইউনিয়ন বিএনপির নেতা জমির আলী, ওয়ার্ড বিএনপির নেতা জয়নাল আবেদীন মোমিন ও ছাত্রদলের কর্মী মহিবুর রহমানকে অভিযুক্ত করা হয়। তদন্ত কমিটির প্রতিবেদনেও তাঁদের অভিযুক্ত করা হয়।\r\nঅভিযোগপত্র দেওয়ার পর মামলার বাদী আবদুল মজিদ ২০০৬ সালের ৩ মে সিলেট দ্রুত বিচার আদালতে নারাজি আবেদন করেন। আদালত তাঁর আবেদন খারিজ করলে ১৪ মে তিনি হাইকোর্টে আপিল করেন। আপিলের পরিপ্রেক্ষিতে হাইকোর্টের একটি বেঞ্চ ‘কেন অধিকতর তদন্ত করা যাবে না’ মর্মে সরকারের প্রতি রুল জারি করেন। এই রুলের বিরুদ্ধে সরকার ২০০৬ সালের ১৮ মে লিভ টু আপিল করে। আপিল বিভাগ সরকারের আপিল খারিজ করেন। এরপর ফখরুদ্দীন আহমদের নেতৃত্বাধীন তত্ত্বাবধায়ক সরকার দায়িত্ব নেওয়ার পর এ মামলার অধিকতর তদন্ত শুরু হয়। এর দায়িত্ব দেওয়া হয় সিআইডির সহকারী পুলিশ সুপার রফিকুল ইসলামকে। এখন তিনিই মামলার তদন্ত করছেন।\r\n বর্ধিত তদন্তে কী পাওয়া গেল:  প্রায় আড়াই বছর তদন্ত করে সিআইডির কর্মকর্তারা জানতে পারেন যে অভিযোগপত্রে যাঁদের অভিযুক্ত করা হয়েছে, সেই ১০ জনের কেউ এর সঙ্গে জড়িত নন। এ ঘটনায় হরকাতুল জিহাদের সিলেট অঞ্চলের নেতা বদরুল আলম ওরফে মিজান ও হাফেজ সৈয়দ নাইম আহমেদ ওরফে আরিফকে গ্রেপ্তার করা হয়। তাঁরা দুজনই কিবরিয়া হত্যাকাণ্ডে জড়িত ছিলেন বলে স্বীকারোক্তি দেন। জিজ্ঞাসাবাদে মিজান জানান, ঘটনার দিন সকালে হবিগঞ্জের বানিয়াচংয়ের মিঠু, বদরুল ও মোহাম্মদ আলীকে নিয়ে তিনি সমাবেশে গ্রেনেড হামলা চালান। এ মামলায় ছয়জন আসামি কারাগারে আছেন। তাঁরা হচ্ছেন মুফতি হান্নান, মহিব উল্লাহ ওরফে অভি, শাহেদুল আলম বিপুল, হাফেজ সৈয়দ নাঈম আহমেদ আরিফ ওরফে নিমু, বদরুল আলম মিজান ও আবু জান্দাল। \r\nকিবরিয়া হত্যা মামলাসহ চাঞ্চল্যকর পাঁচটি মামলা তদারকির দায়িত্বে নিয়োজিত অতিরিক্ত মহাপুলিশ পরিদর্শক ফণী ভূষণ চৌধুরী  প্রথম আলো কে বলেন, প্রকৃত অপরাধীদের বাঁচাতে মামলাটির তদন্ত ভিন্ন খাতে নেওয়া হয়েছিল। এখন তদন্ত হলে সবকিছু পরিষ্কার হয়ে যাবে।  \r\n \r\n","status":true,"publishDate":{"$date":{"$numberLong":"1263578400000"}},"createdAt":{"$date":{"$numberLong":"1751448142924"}},"__v":{"$numberInt":"0"}}
{"_id":{"$oid":"6864fa8563805761f3fc200c"},"image":"image-1751448197818.webp","title":"সরেজমিন ব্যস্ত রাজধানীতে গতিহীন চলা","description":"কামরুল হাসান  ও  আনোয়ার হোসেন \r\nরাজধানীর কারওয়ান বাজারে বহুতল সরকারি ও বেসরকারি বাণিজ্যিক ভবন আছে ১৮টি। এসব ভবনে কর্মরত ব্যক্তিরা ৭৫০টি গাড়ি ব্যবহার করেন। আর এসব ভবনে গাড়ি রাখা যায় ৪৪২টি। এ ছাড়া এই ১৮টি ভবনে প্রতিদিন নানা কাজে অসংখ্য লোক গাড়ি নিয়ে আসেন। ফলে অন্তত ৪০০ গাড়ি রাস্তায় এলোমেলো দাঁড়িয়ে থাকে। এই গাড়িগুলো কারওয়ান বাজার থেকে বের হয়ে ভিআইপি সড়কে উঠতে গেলেই জট লেগে যায়।\r\nরাজধানীর কারওয়ান বাজারে এই জরিপ চালিয়েছেন তেজগাঁও ট্রাফিক বিভাগের সহকারী কমিশনার কামরুল ইসলাম। জরিপে দেখা গেছে, প্রতিদিন রাতে তিন শতাধিক পণ্যবাহী ট্রাক কারওয়ান বাজারে আসা-যাওয়া করছে। এর সঙ্গে আছে এক হাজারের বেশি তিন চাকার ভ্যান। গড়ে আড়াই লাখ লোক এ বাজারে আসা-যাওয়া করে। এসব লোকজন ও যানবাহনের চাপের পাশাপাশি বাস থামিয়ে লোক ওঠানো-নামানোও যানজটের বড় কারণ।\r\nট্রাফিক পুলিশের কর্মকর্তারা বলেন, কারওয়ান বাজারের মতো রাজধানীর সব স্থানেই যানজটের মূল কারণ প্রায় একই। বেশি যানবাহনের বিপরীতে রাস্তা যেমন কম, তেমনি মোড়গুলোও অপরিকল্পিতভাবে তৈরি করা হয়েছে। এর সঙ্গে যুক্ত হয়েছে যখন-তখন সিগন্যাল বাতি নষ্ট হওয়ার ঘটনা। তবে কোথাও কোথাও ট্রাফিক পুলিশের অদক্ষতার কারণেও যানজট হচ্ছে বলে সংশ্লিষ্ট কর্মকর্তারা স্বীকার করেছেন।\r\nরাজধানীর বিভিন্ন রাস্তায় যানজটের কারণ অনুসন্ধানে গতকাল সকাল থেকে দুপুর পর্যন্ত ছয়টি গুরুত্বপূর্ণ স্থানে  প্রথম আলো র পক্ষ থেকে সরেজমিন তথ্য সংগ্রহ করা হয়েছে। এসব স্থান হলো মৌচাক, মগবাজার, কাকরাইল, ফকিরাপুল, সোনারগাঁও মোড়-পান্থপথ, নিউমার্কেট-মিরপুর রোড ও মিরপুর ১০ নম্বর। এতে দেখা গেছে, বেশির ভাগ স্থানেই যানজটের মূল কারণ রাস্তা দখল করে অবৈধ পার্কিং, যেখানে-সেখানে লোক তোলার জন্য বাস থামানো, মোড়ে মোড়ে গাড়ি থামিয়ে রাখা, অপরিকল্পিত সিএনজি স্টেশন এবং রাস্তা পারাপারে নিয়ম না মানা।\r\nবেলা সাড়ে ১১টা। মৌচাক মোড়ে ঠাঁয় দাঁড়িয়ে সব যানবাহন। ১০ মিনিট পর যখন চালু হলো, তখন গাড়িগুলোর গতি ঘণ্টায় মাত্র ১০ কিলোমিটার। গায়ে গায়ে লাগানো একেকটা গাড়ি। ফাঁকে ফাঁকে রিকশা। প্রায় থেমে থেমেই চলছে গাড়িগুলো।\r\nগতকাল বৃহস্পতিবার সকাল ১০টা থেকে ১২টা পর্যন্ত মৌচাক-মগবাজার মোড় পর্যন্ত অবস্থান করে দেখা গেছে দীর্ঘ যানজট। রাস্তা ধরে মানুষের হাঁটাচলা, ফুটপাতের অবৈধ দখল ও রাস্তায় গাড়ি দাঁড় করানোর মতো ঘটনা সর্বত্র।\r\nবেসরকারি একটি প্রতিষ্ঠানে কর্মরত শাহনেওয়াজ মৃধা বলেন, নিত্যদিনই এখানে যানজট হয়। মৌচাকের আশপাশে গাড়ির চেয়ে পায়ে হেঁটেই দ্রুত গন্তব্যে যাওয়া যায়। \r\nমৌচাকের মেজবাহউদ্দিন প্লাজা শপিং কমপ্লেক্সের সামনে দেখা গেল, ভবন নির্মাণে ব্যবহৃত বালু রেখে ফুটপাত বন্ধ করে রাখা হয়েছে। মানুষ চলছে রাস্তা দিয়ে। ফুটপাতের ওই অংশটুকুতে রেলিং নেই। যেদিকে রেলিং আছে, সেদিকে রেলিংকে ‘বেড়া’ বানিয়ে পসরা সাজিয়ে বসেছে হকাররা। আশপাশের বিপণিবিতানে আসা লোকজন রাস্তায় রিকশা দাঁড় করিয়ে ভাড়া মেটাচ্ছেন। অনেক রিকশাচালক আবার যাত্রীর অপেক্ষায় রিকশা নিয়ে দাঁড়িয়ে থাকেন। \r\nবলাকা কোম্পানি ও গুলশান-মতিঝিল পথে চলাচলকারী বাসগুলো মোড়ে দাঁড়িয়ে যাত্রী তোলে। মৌচাক থেকে মগবাজার মোড় পর্যন্ত পুরো পথেই ফুটপাত দখল করে গাড়ি রাখা হয়েছে।\r\nমৌচাক থেকে মগবাজার মোড় পর্যন্ত দূরত্ব ৮০০ মিটার। এই পথে দুই স্থানে সড়কের বিভাজন কেটে গাড়ি পারাপারের ব্যবস্থা রাখা হয়েছে। ফলে ক্ষণে ক্ষণে গাড়ি পারাপার হচ্ছে। আর পেছনের গাড়ি ও সড়কের ওপর পাশের গাড়ির চলাচল বাধাগ্রস্ত হচ্ছে। \r\nমগবাজার মোড়কে কেন্দ্র করে দুটি সিএনজি স্টেশন স্থাপন করা হয়েছে। এর একটি রেড ক্রিসেন্ট হলি ফ্যামিলি হাসপাতাল পেরিয়ে ট্রাফিক সিগন্যালের মুখে। অন্যটি সিগন্যাল পেরিয়ে মগবাজার রেলগেটের আগে। দুটি সিএনজি স্টেশনেই গ্যাস নেওয়ার জন্য অপেক্ষমাণ গাড়ির দীর্ঘ সারি। সারা দিনই সেখানে রাস্তার এক পাশ দখল করে গাড়ি দাঁড়িয়েছিল। \r\nকাকরাইল থেকে ফকিরাপুল মোড় পর্যন্ত রাস্তার দুই পাশেই গাড়ির শোরুম। প্রতিটি শোরুমের সামনের ফুটপাত দখল করে গাড়ি রাখা হয়।\r\nএসব বিষয়ে ডিএমপির যুগ্ম কমিশনার (ট্রাফিক) সফিকুর রহমান  প্রথম আলো কে বলেন, সিগন্যাল বাতির সময় নিয়ন্ত্রণ করে ডিসিসি। বাতি জ্বলার সময়ও তারাই ঠিক করে দিয়েছে। এ ব্যবস্থা পুলিশের হাতে নেওয়ার চেষ্টা করে তাঁরা ব্যর্থ হয়েছেন। ট্রাফিক আইন অমান্য করার বিষয়ে তিনি বলেন, শাস্তি সামান্য বলে চালকেরা মামলায় খুব একটা গুরুত্ব দেয় না।\r\n বেলা সাড়ে ১১টা থেকে সাড়ে ১২টা পর্যন্ত পান্থপথের সোনাগাঁও ক্রসিং এবং কারওয়ান বাজার ও বাংলামোটরের দিকে বেশ যানজট দেখা গেল। পান্থপথ ও বসুন্ধরা শপিং মল থেকে আসা গাড়িগুলো সোনারগাঁও মোড়ে এসে সরু রাস্তায় পড়ছে। এতে করে সব গাড়ি রাস্তা অতিক্রম করতে পারছে না। গাড়ির গতিও কমে যাচ্ছে। \r\nট্রাফিক পুলিশের পশ্চিম অঞ্চলের উপকমিশনার সেলিম মোহাম্মদ জাহাঙ্গীর  প্রথম আলো কে বলেন, বিমানবন্দর সড়ক, বিজয়সরণি ও খামারবাড়ি সড়কের সব যান একসঙ্গে হয়ে সোনাগাঁও মোড়ে এসে ধাক্কা খাচ্ছে। সোনারগাঁও মোড়ে জায়গা অনেক কম। সার্ক ফোয়ারা থাকায় গাড়িগুলোকে বাঁক নিয়ে সোজা যেতে হয়। এতে করে গতি কমে যায়। সেখানে নিত্য যানজটের এটাই প্রধান কারণ বলে তিনি জানান। \r\nদুপুর একটার দিকে মিরপুর ১০ নম্বর গোলচত্বরের কাছে দেখা গেল, একটার পর একটা বাস দাঁড়ানো। সড়কে শৃঙ্খলা বলতে কিছু নেই। আড়াআড়ি করে বাস দাঁড় করানোর কারণে পেছনের কোনো যান আর এগোতে পারছে না।\r\nবেলা আড়াইটার দিকে নিউমার্কেটের কাছে মিরপুর রোডে দেখা গেল ভিন্ন চিত্র। ঢাকা কলেজের উল্টো দিক থেকে শুরু করে গাউছিয়া পর্যন্ত রাস্তার বাঁদিকে এক সারিতে যানবাহন দাঁড় করানো আছে। মার্কেটের নিরাপত্তাকর্মীরা সেগুলো দেখাশোনার কাজ করছেন। সেখানে তাঁরাই ট্রাফিক পুলিশের ভূমিকা পালন করছেন। একপাশে গাড়ি রাখায় রাস্তা সংকুচিত হয়েছে। মজার ব্যাপার হলো, মিরপুর সড়ক আটকে পার্কিং করা হলেও নিউমার্কেটের উল্টো পাশ এলিফ্যান্ট রোডের দিকে মার্কেটের সামনে কোনো গাড়ি দাঁড়াতে দেওয়া হয় না। \r\nসমাধান কাজে আসছে না:  অবৈধ ও মেয়াদোত্তীর্ণ গাড়ির চলাচলও যানজট বাড়াচ্ছে। ট্রাফিক পুলিশ গত বছরের আগস্টে এসব গাড়ি উচ্ছেদে অভিযান চালিয়ে প্রায় ১৩ হাজার গাড়ি জব্দ করে। পরে অবশ্য জরিমানা করে ও মুচলেকা নিয়ে এগুলো ছেড়ে দেওয়া হয়। \r\nপার্কিংয়ের স্থানে দোকান করা হয়েছে এমন ১৯৮টি বাড়ি চিহ্নিত করেছিল পুলিশ। আন্তমন্ত্রণালয় কমিটি সেসব পার্কিং উদ্ধারের সিদ্ধান্ত নিলেও তা আজও বাস্তবায়িত হয়নি।\r\nগত ডিসেম্বর থেকে ডিএমপি লেন মেনে ও সিগন্যাল বাতি অনুযায়ী যানবাহন চলাচলের ঘোষণা দেয়। কয়েক দিন ভালোভাবে চলার পর এখন আর তা কার্যকর নেই। ডিএমপি সূত্র জানায়, ঢাকায় সিগন্যাল বাতি আছে ৬৭টি স্থানে। এর মধ্যে আটটি ট্রাফিক পুলিশের নিয়ন্ত্রণে। বাকিগুলো ঢাকা সিটি করপোরেশন (ডিসিসি) নিয়ন্ত্রণ করে। ফলে দুই প্রতিষ্ঠানের মধ্যে সমন্বয়ের অভাবে তা কার্যকর করা যায়নি। লেন মেনে গাড়ি চলার কথা এখনো মাইকে ঘোষণা করা হয়। কিন্তু রাস্তায় লেনই চিহ্নিত করা হয়নি। \r\n","status":true,"publishDate":{"$date":{"$numberLong":"1264096800000"}},"createdAt":{"$date":{"$numberLong":"1751448197835"}},"__v":{"$numberInt":"0"}}
{"_id":{"$oid":"6864fac163805761f3fc2010"},"image":"image-1751448257573.webp","title":"জঙ্গি-সন্ত্রাস দমনে র‌্যাব-পুলিশকে অস্ত্র ও প্রশিক্ষণ দিচ্ছে যুক্তরাষ্ট্র ","description":"জঙ্গি ও সন্ত্রাস দমনে র‌্যাব ও পুলিশকে অস্ত্রসহ অন্যান্য প্রশিক্ষণ দিচ্ছে যুক্তরাষ্ট্র। বড় ধরনের অপরাধ দমনে ইতিমধ্যে যুক্তরাষ্ট্রের সহায়তায় ‘সোয়াত’ নামে একটি বিশেষায়িত দল গঠন করা হয়েছে। সোয়াতকে দেওয়া হয়েছে ‘এআর-১০ স্নাইপার’ ও ‘এম-৪ কারবাইন’ রাইফেল। বিশেষ ধরনের দুরবিন লাগানো স্নাইপার রাইফেল দিয়ে এক কিলোমিটার দূরের লক্ষ্যবস্ত্তকে নিভু‌র্লভাবে আঘাত করা যায়। এম-৪ স্বয়ংক্রিয় কারবাইন রাইফেল থেকে প্রতি মিনিটে ৪০টির বেশি গুলি করা সম্ভব।\r\nগোয়েন্দা কর্মকাণ্ড, তদন্ত ও অপরাধ দমনের কৌশল নিয়ে ঢাকা মহানগরসহ সারা দেশের পুলিশ সদস্যদের প্রশিক্ষণ দেওয়া শুরু করেছে মার্কিন প্রশিক্ষক দল। ইতিমধ্যে এক দফা প্রশিক্ষণ শেষে নতুন করে আরও ৯০ লাখ ডলারের (৬২ কোটি টাকার বেশি) তহবিল প্রস্তাব করেছে যুক্তরাষ্ট্র। আন্তর্জাতিক সংস্থা ইন্টারন্যাশনাল ক্রাইসিস গ্রুপের প্রতিবেদন এবং র‌্যাব ও পুলিশের সংশ্লিষ্ট সূত্র থেকে এ তথ্য জানা গেছে। \r\n জানতে চাইলে আইজিপি নূর মোহাম্মদ  প্রথম আলো র কাছে মার্কিন সরকারের সহায়তা ও অস্ত্র প্রশিক্ষণের বিষয়টি স্বীকার করেন। তিনি বলেন, পুলিশ বাহিনীর সদস্যদের প্রশিক্ষণ ও সরঞ্জাম দিয়ে যুক্তরাষ্ট্র সহযোগিতা করছে। তাঁরা সোয়াতের পরিধি বাড়িয়ে সব ধরনের পরিস্থিতি মোকাবিলায় সক্ষম একটি ‘বিশেষায়িত দল’ গঠন নিয়ে কয়েক দফা আলোচনা করেছেন। এ ছাড়া তাঁরা জঙ্গি-সন্ত্রাসী গ্রেপ্তার, জিম্মি উদ্ধার ও বোমা বিস্ফোরণ ঘটনার তদন্তের জন্য সক্ষমতা বাড়াতে আরও প্রশিক্ষণের প্রস্তাব করেছেন। \r\n বাংলাদেশ পুলিশের সংস্কার ও অগ্রগতি নিয়ে নিরাপত্তা ও নীতিবিষয়ক আন্তর্জাতিক সংস্থা ইন্টারন্যাশনাল ক্রাইসিস গ্রুপ গত ১১ ডিসেম্বর এক প্রতিবেদন প্রকাশ করেছে। এতে বলা হয়েছে, আন্তর্জাতিক অপরাধ তদন্ত ও প্রশিক্ষণ সহায়তা কর্মসূচির (আইসিআইটিএপি—ইন্টারন্যাশনাল ক্রিমিনাল ইনভেস্টিগেটিভ ট্রেনিং অ্যাসিসট্যান্স প্রোগ্রাম) অধীনে পুলিশের সংস্কারের জন্য একটি পরীক্ষামূলক প্রকল্পে অর্থায়নের প্রস্তাব করেছে যুক্তরাষ্ট্র। ইউএসএআইডি ও ডিপার্টমেন্ট অব জাস্টিসের (ডিওজে) যৌথ উদ্যোগে এটি পরিচালিত হবে। ৯০ লাখ ডলারের এই সহায়তা তহবিলের প্রস্তাব অনুমোদিত হলে মার্কিন সরকারের কাছ থেকে এটিই হবে বাংলাদেশের আইনশৃঙ্খলা বাহিনীর জন্য সবচেয়ে বড় প্রকল্প।\r\nপুলিশের সাবেক মহাপরিদর্শক (আইজিপি) এস এম শাহজাহান  প্রথম আলো কে বলেন, এসব সহায়তা যাতে মানুষের জানমালের নিরাপত্তার কাজে ব্যবহৃত হয়, তা নিশ্চিত করতে হবে। আধুনিক অস্ত্র যেন ক্রসফায়ারের কাজে ব্যবহার না হয়, সে ব্যাপারে সতর্ক থাকতে হবে। অস্ত্রের সঙ্গে বাহিনীর সদস্যদের মানসিকতারও পরিবর্তন দরকার বলে তিনি মনে করেন।\r\nমহানগর পুলিশের কর্মকর্তারা জানান, যুক্তরাষ্ট্র সরকারের সহযোগিতায় ২০০৮ সালে ঢাকা মহানগর পুলিশের অধীনে বিশেষায়িত বাহিনী সোয়াত ( Swat— স্পেশাল উইপন্স অ্যান্ড ট্যাকটিস) গঠন করা হয়। এই বাহিনীর সদস্যদের মধ্যে ২৪ জন যুক্তরাষ্ট্রে প্রশিক্ষণ নিয়েছেন জঙ্গি ও মারাত্মক সন্ত্রাসী, সংঘবদ্ধ অপরাধী গ্রেপ্তার ও জিম্মি উদ্ধার বিষয়ে। ঢাকা মহানগর গোয়েন্দা পুলিশের দুজন সহকারী পুলিশ কমিশনারসহ পরিদর্শক, উপপরিদর্শক ও কনস্টেবলরা এই দলের সদস্য।\r\nসূত্র জানায়, সোয়াতের সদস্যরা ঢাকায় মার্কিন প্রশিক্ষকদের কাছে ৪২ দিনের বুনিয়াদি প্রশিক্ষণ সফলভাবে শেষ করার পরই যুক্তরাষ্ট্রে প্রশিক্ষণের সুযোগ পান। তাঁদের দেওয়া হয় যুক্তরাষ্ট্রে তৈরি এআর-১০ মডেলের স্নাইপার রাইফেল এবং এম-৪ কারবাইন রাইফেল। সোয়াত দলের সব সদস্যের রয়েছে অস্ট্রিয়ায় তৈরি ছোট আকারের পিস্তল, বুলেটপ্রুফ পোশাক ও গুলি প্রতিরোধক বিশেষ ধরনের ঢাল। জিম্মি উদ্ধারের জন্য বিস্ফোরক ব্যবহার করে দেয়াল বা দরজা ভাঙার প্রশিক্ষণও তাঁরা পেয়েছেন। সোয়াতের অস্ত্র, যানবাহন, সরঞ্জাম এমনকি নিয়মিত প্রশিক্ষণের জন্য স্নাইপার রাইফেল এবং এম-৪ কারবাইন রাইফেলের গুলিও সরবরাহ করছে যুক্তরাষ্ট্র। সহকারী পুলিশ কমিশনার আশিকুর রহমান সোয়াতের প্রধান হিসেবে দায়িত্ব পালন করছেন।\r\nনাম প্রকাশে অনিচ্ছুক সোয়াতের একজন কর্মকর্তা  প্রথম আলো কে বলেন, সোয়াত তাদের মূল কাজের বাইরেও রাষ্ট্রীয় অনুষ্ঠানে নিরাপত্তার কাজ করছে। বিডিআর বিদ্রোহের ঘটনা শুরুর সঙ্গে সঙ্গে সেখানে সোয়াতের সদস্যরা হাজির হয়েছিলেন। তবে অভিযানের অনুমতি না পেয়ে তাঁরা ফিরে আসেন।\r\nইন্টারন্যাশনাল ক্রাইসিস গ্রুপের প্রতিবেদনে পুলিশের প্রথাগত সংস্কার প্রকল্প নিয়ে যুক্তরাষ্ট্রের অনাগ্রহ রয়েছে এমন মতও প্রকাশ করা হয়। তারা মনে করে, পুলিশ সংস্কার প্রকল্পের মতো নিরাপত্তা প্রকল্পের ব্যাপারেও যুক্তরাষ্ট্র আগ্রহী নয়। এসব প্রকল্পের ফলাফল পেতে অনেক সময় লেগে যায়। তারা মনে করে, পাকিস্তানের ম্যারিয়ট বা ভারতের মুম্বাইয়ে হামলার মতো ঘটনা মোকাবিলা করতে হলে দ্রুত সক্ষম ও চৌকস বাহিনী গঠনে উদ্যোগ নিতে হবে। কিন্তু বাংলাদেশে বাস্তবে তা হচ্ছে না। এখানে র‌্যাব প্রশিক্ষণ পাচ্ছে আর সামরিক বাহিনী অর্থ পাচ্ছে; অথচ পুলিশের ভাগ্যে কিছুই জুটছে না।\r\nযোগাযোগ করা হলে ঢাকা বিশ্ববিদ্যালয়ের আন্তর্জাতিক সম্পর্ক বিভাগের অধ্যাপক ইমতিয়াজ আহমেদ  প্রথম আলো কে বলেন, বাংলাদেশ পুলিশ শুধু দেশেই নয়, শান্তিরক্ষা মিশনেও দায়িত্ব পালন করে। বড় ধরনের সন্ত্রাসী কর্মকাণ্ড মোকাবিলায় তাদের উন্নত প্রশিক্ষণ দরকার। এখন যুক্তরাষ্ট্রসহ বিভিন্ন দেশে প্রশিক্ষণসহ অন্যান্য সহযোগিতা পেলে তাদের মানোন্নয়ন ঘটবে। এতে পুলিশ আরও কার্যকর ভূমিকা রাখতে পারবে।\r\nঢাকা মহানগর গোয়েন্দা পুলিশের কর্মকর্তারা জানান, যুক্তরাষ্ট্রের সহযোগিতায় একটি বিস্ফোরক বিশেষজ্ঞ দলও গঠন করা হয়েছে। ঢাকা মহানগর গোয়েন্দা পুলিশের অধীনে এই দল কাজ করছে। বিস্ফোরক বিশেষজ্ঞ দলের প্রধান সহকারী পুলিশ কমিশনার মোহাম্মদ ছানোয়ার হোসেন  প্রথম আলো কে বলেন, বোমা বিস্ফোরণ নিয়ে তাঁরা দুই ধরনের প্রশিক্ষণ পেয়েছেন—কোথাও বোমা পেতে রাখা, তা ধ্বংস করা বা সরিয়ে ফেলার কৌশল এবং বিস্ফোরণের পর কী ধরনের ব্যবস্থা নেওয়া যায় তা নিয়ে। দুটি প্রশিক্ষণই যুক্তরাষ্ট্রে হয়েছে। বিস্ফোরক উদ্ধার, সরিয়ে ফেলা, বিস্ফোরণের ঘটনা তদন্তসহ এ সংক্রান্ত যাবতীয় সরঞ্জাম যুক্তরাষ্ট্র থেকে সরবরাহ করা হচ্ছে বলে তিনি জানান।\r\nএ ব্যাপারে জানতে চাইলে ঢাকা মহানগর গোয়েন্দা পুলিশের যুগ্ম কমিশনার অমূল্য ভূষণ বড়ুয়া  প্রথম আলো কে বলেন, রাজধানীতে এখন যেকোনো ধরনের অপরাধ দমনে তাৎক্ষণিক ব্যবস্থা নিতে পারবে সোয়াত। কারণ, এই দলের হাতে আমেরিকার তৈরি আধুনিক অস্ত্র ও সরঞ্জাম আছে।\r\nপুলিশ সূত্র জানায়, অস্ত্র দেওয়ার পাশাপাশি অপরাধ দমনের বিভিন্ন কৌশল বিষয়ে মহানগর পুলিশ, সিআইডি ও জেলার পুলিশ সদস্যরা যুক্তরাষ্ট্রে প্রশিক্ষণ নিয়েছেন। দেশের ভেতরেও সন্ত্রাস, জঙ্গি দমন ও বিস্ফোরণ ঘটনার তদন্ত নিয়ে প্রশিক্ষণ দিয়েছে যুক্তরাষ্ট্র। সর্বশেষ ২৫ জানুয়ারি থেকে সাইবার অপরাধ নিয়ে অতিরিক্ত পুলিশ সুপার ও সহকারী পুলিশ সুপার পদের ২৪ জন কর্মকর্তার প্রশিক্ষণ শুরু হয়েছে পুলিশ স্টাফ কলেজে।\r\n র‌্যাব : সূত্র জানায়, অপরাধের তদন্ত কৌশল, প্রাণঘাতী নয় এমন অস্ত্রের ব্যবহার ও মানবাধিকার নিয়ে যুক্তরাষ্ট্র সরকারের পক্ষ থেকে র‌্যাব সদস্যদের প্রশিক্ষণ দেওয়া হয়েছে। এ ছাড়া গত বছরের ২৩ নভেম্বর যুক্তরাষ্ট্রের স্পেশাল অপারেশন কমান্ডার এডমিরাল পাইবাসের নেতৃত্বে ছয় সদস্যের একটি দল র‌্যাবের মহাপরিচালকের সঙ্গে বৈঠক করে। তারা সন্ত্রাস দমনের নানা কৌশল ও প্রশিক্ষণের বিষয় নিয়ে আলোচনা করে।\r\nর‌্যাবের মহাপরিচালক হাসান মাহমুদ খন্দকার  প্রথম আলো কে বলেন, যুক্তরাষ্ট্র সরকার সব ধরনের সন্ত্রাস দমনে র‌্যাবকে সহযোগিতা করার আশ্বাস দিয়েছে। এ নিয়ে সফরকারী দলের সঙ্গে তাঁর আলোচনা হয়েছে।\r\nতবে ক্রাইসিস গ্রুপ মনে করে, যুক্তরাষ্ট্র যদি র‌্যাবের পাশাপাশি অস্ত্র ও প্রশিক্ষণ দিয়ে পুলিশের সক্ষমতা বাড়ায়, তাহলে সন্ত্রাস দমনে অধিক সাফল্য আসবে।\r\n","status":true,"publishDate":{"$date":{"$numberLong":"1264960800000"}},"createdAt":{"$date":{"$numberLong":"1751448257588"}},"__v":{"$numberInt":"0"}}
{"_id":{"$oid":"6864faec63805761f3fc2014"},"image":"image-1751448300659.webp","title":"বহিরাগত সন্ত্রাসীরা জড়িত","description":"আনন্দ মোহন কলেজের ঘটনায় আট দিনেও তদন্ত শুরু হয়নি \r\nকামরুল হাসান ,   ময়মনসিংহ থেকে ফিরে \r\n ময়মনসিংহের আনন্দ মোহন কলেজের শতবর্ষপূর্তি উৎসব অনুষ্ঠানে বিশৃঙ্খলা ও মেয়েদের লাঞ্ছিত করার ঘটনা ঘটিয়েছে ক্ষমতাসীন দলের ছত্রচ্ছায়ায় কিছু বহিরাগত সন্ত্রাসী। এসব চিহ্নিত সন্ত্রাসীর বিরুদ্ধে ছিনতাই ও অস্ত্র মামলা আছে। গত ৩০ জানুয়ারির ওই ঘটনার সময় পরিস্থিতি সামাল দিতে ফাঁকা গুলি করেন এক সাংসদ। অনুষ্ঠানে ধারণ করা একটি ভিডিওচিত্র থেকে এ তথ্য পাওয়া গেছে। ঘটনার আট দিন পার হলেও এ ব্যাপারে কোনো তদন্তই শুরু হয়নি।\r\nময়মনসিংহের স্থানীয় লোকজন ও শিক্ষার্থীদের সঙ্গে কথা বলে জানা গেছে, ময়মনসিংহে ক্ষমতাসীন আওয়ামী লীগের সাংসদদের মধ্যে দলীয় কোন্দল রয়েছে। এ ছাড়া এ অনুষ্ঠান ঘিরে সাবেক ছাত্রনেতারা নিজেদের প্রভাব ও আধিপত্য বিস্তারের চেষ্টা করেন। এতে করে কোন্দল আরও বেড়ে যায়। এর জের ধরেই বিশৃঙ্খলা হয়েছে বলে জানা গেছে।\r\nতবে আনন্দ মোহন কলেজের অধ্যক্ষ মো. জহুরুল ইসলাম  প্রথম আলো কে বলেন, যারা এ ঘটনা ঘটিয়েছে, তারা কেউ কলেজের ছাত্র নয়। এরা সবাই সন্ত্রাসী। মোবাইল ফোনসেট, টাকা-পয়সা, ব্যাগ ও অলংকার ছিনতাই করাই তাদের উদ্দেশ্য ছিল। তিনি বলেন, ‘হট্টগোলের সুযোগে কিছু মেয়ে লাঞ্ছিত হয়েছে বলে শুনেছি।’ এ ঘটনার সময় তিনি ময়মনসিংহের বাইরে ছিলেন বলে জানান।\r\nগত ৩০ জানুয়ারি সন্ধ্যার পর আনন্দ মোহন কলেজের শতবর্ষপূর্তি উৎসব চলাকালে একদল যুবক মেয়েদের লাঞ্ছিত করে। তারা মেয়েদের টানাহেঁচড়া করে ও শ্লীলতাহানির চেষ্টা করে। এতে বেশ কয়েকজন মেয়ে জ্ঞান হারিয়ে ফেলে। \r\n  শতবর্ষপূর্তি উৎসব উদ্যাপন কমিটির ভাইস চেয়ারম্যান নেত্রকোনা-১ আসনের সাংসদ এবং এই কলেজের সাবেক ভিপি মোশতাক আহমেদ  প্রথম আলো কে বলেন, ‘ওই সময় অবস্থা এতটাই ভয়াবহ ছিল যে আমি মাইকে ভিডিও ধারণ ও ছবি তোলার ঘোষণা দিয়েও বিশৃঙ্খলা সৃষ্টিকারীদের থামাতে পারছিলাম না। একপর্যায়ে মঞ্চের নিচে নেমে রিভলবার থেকে একটি ফাঁকা গুলি ছুড়ি। পরে মানবদেয়াল তৈরি করে মেয়েদের হোস্টেলে নিয়ে তালাবদ্ধ করে রাখি।’\r\nজেলা পুলিশ সুপার খন্দকার গোলাম ফারুক বলেন, ‘এখন পর্যন্ত আমার কাছে কেউ অভিযোগ করেনি। কেউ অভিযোগ না করলে আমাদের কিছু করার নেই।’\r\nএ ব্যাপারে জানতে চাইলে পুলিশের সাবেক মহাপরিদর্শক এ এস এম শাহজাহান  প্রথম আলো কে বলেন, ঘটনা ঘটলে অভিযোগকারী না পেলেও পুলিশ নিজের মতো করে ব্যবস্থা নিতে পারে। তবে এ ক্ষেত্রে শিক্ষাপ্রতিষ্ঠানের কারণে হয়তো পুলিশ দেখেশুনে ব্যবস্থা নিতে চাইছে।\r\nআনন্দ মোহন কলেজ শিক্ষক পরিষদের যুগ্ম সম্পাদক সহকারী অধ্যাপক আনোয়ার হোসেন বলেন, শিক্ষকদের নিয়ন্ত্রণে অনুষ্ঠান হয়নি, হয়েছে অনেকাংশে রাজনৈতিক নেতাদের নিয়ন্ত্রণে। অতিরিক্ত দর্শকসমাগম ঘটায় পরিস্থিতি নিয়ন্ত্রণের বাইরে চলে যায়। এ ঘটনার সময় দুজন সাংসদ মঞ্চে উপস্থিত থেকে পরিস্থিতি নিয়ন্ত্রণের চেষ্টা করেছেন।\r\nআনন্দ মোহন কলেজের ছাত্রসহ আশপাশের লোকজনের সঙ্গে কথা বলে জানা গেছে, ওই ঘটনার সময় ধারণ করা ভিডিও ও স্থিরচিত্র এখন শহরে মানুষের হাতে হাতে ঘুরছে। তবে প্রকাশ্যে এ নিয়ে কেউ কথা বলতে চইছে না।  প্রথম আলো র পক্ষ থেকে সংগ্রহ করা ভিডিওচিত্রে দেখা যাচ্ছে, প্যান্ডেলের ভেতরে হইচই শুরুর পরপরই মাইকে ঘোষণা করা হচ্ছে, হট্টগোল না থামালে অনুষ্ঠান বন্ধ করে দেওয়া হবে। এর পরও পরিস্থিতি স্বাভাবিক না হলে যারা হট্টগোল করছে, তাদের ভিডিও ধারণ করা হচ্ছে বলেও মাইকে বারবার ঘোষণা করা হয়। এ সময় মেয়েদের চিৎকার শোনা যায়। একপর্যায়ে বিদ্যুৎ সংযোগ বিচ্ছিন্ন করে দেওয়া হয়। সে কথাও মঞ্চ থেকে মাইকে জানিয়ে দিয়ে সবাইকে সতর্ক করা হয়। ভিডিওচিত্রে চেয়ার ছুড়ে মারার একপর্যায়ে আলো নিভে যাওয়ার দৃশ্য দেখা যায়। শোনা যায় মেয়েদের ভয়ার্ত আর্তনাদ।\r\nলাঞ্ছনার শিকার অনেক মেয়ে  প্রথম আলো র কাছে ঘটনার বীভৎস বিবরণ দিয়েছে। অনুষ্ঠানের স্বেচ্ছাসেবীরাও একই রকম তথ্য দিয়েছেন।\r\nকলেজ ছাত্র সংসদের ভিপি শফিকুর রহমান ওরফে মুকুল সরকার জানান, কলেজের পাশে গোলাপজান রোডের আরমান ওরফে সুন্দরী আরমান গ্রুপের সদস্য হামিদ উদ্দিন রোডের অভি, রনি, অপু ওরফে কালা অপুর নেতৃত্বে একদল সন্ত্রাসী এ ঘটনা ঘটিয়েছে। এরা কেউ ছাত্র নয়। এরা সব সময় ক্ষমতাসীন দলের ছত্রচ্ছায়ায় থেকে এলাকায় ছিনতাই করে। এরা ছাত্রলীগের বদনাম করছে। তিনি বলেন, পরিস্থিতি নিয়ন্ত্রণ করতে না পেরে সাংসদ মোশতাক আহমেদ একটি ফাঁকা গুলি ছোড়েন। তাঁর সঙ্গে কথা বলার সময় কলেজের দুজন শিক্ষক ও ছাত্র সংসদের অন্য নেতারা উপস্থিত ছিলেন। এ সময় তাঁর সঙ্গী আহত মীর মোহাম্মদ মুখে আঘাত পাওয়ার চিহ্ন দেখান।\r\nস্থানীয় লোকজন জানায়, হট্টগোলকারীরা সবাই সরকারি দলের কর্মী। এদের মধ্যে আনন্দ মোহন কলেজ ছাত্রলীগের সাবেক নেতা ও সন্ত্রাসী মশিউর রহমান ওরফে পা কাটা অপু সাংসদ মোশতাকের ঘনিষ্ঠ বলে পরিচিত। অপু অস্ত্র মামলায় গ্রেপ্তারের পর সম্প্রতি জামিনে বের হয়েছে। প্রতিপক্ষের হামলায় বেশ কয়েক বছর আগে তার একটি পা খোয়া যায়। কলেজ রোড এলাকার আরেক সন্ত্রাসী গ্রুপের প্রধান রাসেল মুক্তাগাছার সাংসদ কে এম খালিদের ঘনিষ্ঠ বলে পরিচিত। তা ছাড়া কলেজের বর্তমান ভিপি শফিকুর রহমান ময়মনসিংহ সদরের সাংসদের ছেলের আশীর্বাদপুষ্ট বলে শোনা যায়। তবে বর্তমান শিক্ষার্থীদের কাছে ভালো ছেলে হিসেবে তাঁর পরিচিতি রয়েছে। এ ছাড়া কলেজ এলাকার সন্ত্রাসী সুন্দরী আরমান ও মাসুম গ্রুপ যখন যে দল ক্ষমতায় থাকে, তাদের ছত্রচ্ছায়ায় এলাকায় ছিনতাইসহ নানা সন্ত্রাসী কর্মকাণ্ড করে বেড়ায়। আরমান এখন কারাবন্দী। এরা নিজেদের কোন্দল ও বড় বাজেটের এই অনুষ্ঠানের টাকা-পয়সা ভাগাভাগির কারণে এ ঘটনা ঘটিয়েছে।\r\nহট্টগোলের পরের দিন শফিকুর রহমান একই মঞ্চে আরেকটি অনির্ধারিত সাংস্কৃতিক অনুষ্ঠান করেন সন্ত্রাসী অপুর সহযোগিতা নিয়ে। এই অনুষ্ঠান শেষে সুন্দরী আরমান গ্রুপ হামলা চালালে রাসেল গ্রুপের রাসেল   ও তাঁর ভাই মাহফুজ আহত হন। রাসেল বর্তমানে ময়মনসিংহ মেডিকেল কলেজ হাসপাতালে ভর্তি। এ ঘটনার পর প্রতিপক্ষের হামলায় পা কাটা অপুসহ তার চার সঙ্গী গুলিবিদ্ধ ও আহত হয়ে বর্তমানে হাসপাতালে রয়েছে। এ ঘটনার পর থেকে এলাকায় থমথমে অবস্থা বিরাজ করছে। \r\nশতবর্ষপূর্তি উৎসব উদ্যাপন কমিটির ভাইস চেয়ারম্যান ময়মনসিংহ-৫ মুক্তাগাছা আসনের সাংসদ, কলেজের সাবেক ছাত্রনেতা কে এম খালিদ জানান, কোনো কোন্দলের কারণে এ ঘটনা ঘটেনি। কিছু বখাটে এর সঙ্গে জড়িত। তবে ঘটনার ঠিক আগমুহূর্তে তিনি মঞ্চ থেকে নেমে যান। এ ঘটনায় অপরাধীদের চিহ্নিত করে বিচার হওয়া উচিত বলে মনে করেন তিনি। রাসেলকে মদদ দেওয়ার অভিযোগ অস্বীকার করে তিনি বলেন, কলেজের ঘটনাটি রাজনৈতিক নয়।\r\nসাংসদ মোশতাক জানান, কলেজে ছাত্রলীগের একাধিক গ্রুপ রয়েছে। অনুষ্ঠান ঘিরে রাজনৈতিক দল ও ছাত্রলীগের অভ্যন্তরীণ গ্রুপিং-আধিপত্য বিস্তারকে কেন্দ্র করে এ ঘটনা ঘটতে পারে। এ জাতীয় ঘটনা যেই ঘটাক, তাদের খুঁজে বের করে দৃষ্টান্তমূলক শাস্তি দিতে হবে। তবে তিনি এ ঘটনার সঙ্গে পা কাটা অপু জড়িত নয় বলে দাবি করেন।\r\nসদর থানার ভারপ্রাপ্ত কর্মকর্তা (ওসি) নজরুল ইসলাম জানান, সন্ত্রাসী আরমান অস্ত্র মামলায় গ্রেপ্তার হয়েছে। তার দলের ছেলেরা এখন পলাতক। এরা ছিনতাইসহ নানা অপরাধের সঙ্গে জড়িত। তা ছাড়া পা কাটা অপু ও রাসেলের গ্রুপও সক্রিয় রয়েছে। তবে কলেজ রোড ও আশপাশের এলাকার পার্থ, রুবেল, সুজন, অভি, রনি, কালা অপু, কালা আরমানসহ বিভিন্ন গ্রুপের সদস্যরা এ ঘটনার সঙ্গে জড়িত। এরা কলেজ রোড ও আশপাশে সন্ত্রাসী কর্মকাণ্ড করে বেড়ায়।\r\nঅধ্যক্ষ জহুরুল ইসলাম জানান, র‌্যাব-পুলিশ ও প্রশাসনের সঙ্গে দেখা করে অনুষ্ঠানের নিরাপত্তার বিষয়ে চিঠি দেওয়ার পরও যথোপযুক্ত নিরাপত্তাব্যবস্থা নিশ্চিত করা হয়নি। তিনি বলেন, ‘আমরা কলেজের শিক্ষক ও দুজন সাংসদের সঙ্গে কথা বলে এ বিষয়ে ব্যবস্থা নেব। প্রয়োজনে তদন্ত কমিটি গঠন করব।’\r\nশতবর্ষপূর্তি উৎসব উদ্যাপন কমিটির সদস্য সচিব সাবেক ছাত্রনেতা কাজী আজাদ জাহান অবশ্য এ নিয়ে ভিন্নমত প্রকাশ করেন। তিনি বলেন, যেভাবে ঘটনার ব্যাপকতা প্রকাশ করা হয়েছে, আসলে ঘটনা এত বড় নয়। এ ঘটনায় মাত্র দুজন মেয়ে অচেতন হয়েছে। আর কিছু মেয়ে হুড়োহুড়ির শিকার হয়ে লাঞ্ছিত হয়েছে।\r\nআইন ও সালিশ কেন্দ্র সূত্র জানায়, এ ঘটনার তদন্তে তাদের দুই সদস্যের একটি দল ময়মনসিংহ গেছে।\r\n","status":true,"publishDate":{"$date":{"$numberLong":"1265565600000"}},"createdAt":{"$date":{"$numberLong":"1751448300674"}},"__v":{"$numberInt":"0"}}
{"_id":{"$oid":"6864fb1663805761f3fc2018"},"image":"image-1751448342297.webp","title":"ডায়েরিটা এখনো খুঁজছেন সোনিয়া ","description":"‘আমি সেই ডায়েরিটা খুঁজছি হন্যে হয়ে। যাকে পেয়েছি জানতে চেয়েছি। পিলখানা থেকে আনা সব মালপত্রও ঘেঁটেছি, কিন্তু ডায়েরিটা আর পাইনি। ডায়েরিতে ছিল আমার অনাগত সন্তানের নাম। বলে দিলে পুরোনো হয়ে যাবে, তাই ওর বাবা নামগুলো গোপনে লিখে রেখেছিল। বাবার সঙ্গে ওই ডায়েরিটাও হারিয়ে গেছে!’\r\nপিলখানা হত্যাকাণ্ডে নিহত বিডিআরের মেজর মমিনুল ইসলাম সরকারের স্ত্রী সানজানা সোনিয়া এখনো খঁুজে চলেছেন স্বামীর সেই ডায়েরিটা। এক বছরের শিশুর মাথায় হাত বোলাতে বোলাতে বললেন, ‘সন্তানের কাছে বাবার কোনো স্মৃতি থাকছে না, নামটিও না।’ পিলখানা হত্যাকাণ্ডে মেজর মমিন নিহত হওয়ার দুই সপ্তাহ পরে সম্মিলিত সামরিক হাসপাতালে (সিএমএইচ) জন্ম হয় সোনিয়ার সন্তানের। এখন আছেন সেনানিবাসের রজনীগন্ধা কোয়ার্টারে।\r\nসোনিয়া বললেন, ‘ও আমাকে বলে গেছে, কয়েকটি নাম ঠিক করে রেখেছি। আমি আগে থেকে নামগুলো বলব না। বলে দিলে তোমার কাছে সব নাম পুরোনো হয়ে যাবে।’ যাকে নিয়ে ছিল মেজর মমিনের বুকভরা স্বপ্ন, সেই সন্তানের জন্মের মাত্র দুই সপ্তাহ আগে ঘাতকের অস্ত্র কেড়ে নিয়ে গেল তাঁকে। টর্নেডোর মতো নাড়িয়ে দিল গোটা পরিবারের ভিত।\r\nসোনিয়া জানালেন, মেজর মোমিনের সঙ্গে তাঁর পরিচয় ৯৫ সাল থেকে। আর বিয়ে হয়েছে ২০০২ সালে। সাত বছরের সংসারে স্বামী-স্ত্রী একসঙ্গে কাটিয়েছেন খুব কম। দুজনের চাকরির কারণে তাঁদের থাকতে হয়েছে বাইরে বাইরে। পিলখানার ঘটনার মাত্র তিন মাস আগে তাঁরা ঢাকায় পুরোপুরি সংসারজীবন শুরু করেন। মমিনের সর্বশেষ কর্মস্থল ছিল চট্টগ্রামে। পিলখানায় বদলি হয়ে আসেন গত বছরের জানুয়ারিতে। বিডিআর বিদ্রোহের ঘটনার কথা উল্লেখ করে সোনিয়া জানান, বিডিআর সপ্তাহ উপলক্ষে মমিন ভেতরের  অফিসার্স মেসে ছিলেন। বিদ্রোহের আগের দিন বিকেলে একবার বাসায় এসেছিলেন। বিডিআর সপ্তাহের কাজের তাড়াহুড়োর কারণে বিকেলেই আবার চলে গিয়েছিলেন। মমিনের সঙ্গে এটাই শেষ দেখা উল্লেখ করে সোনিয়া বললেন, ‘বিদ্রোহের দিন সকাল সোয়া ১০টার দিকে খবর পেলাম ভেতরে গন্ডগোল হচ্ছে। এরপর মমিনকে অনেক ফোন করলাম, কিন্তু তাঁকে পেলাম না। শেষ পর্যন্ত বিডিআর সিগন্যাল রুমে ফোন করতেই একজন ফোন ধরে জানতে চাইলেন, “আপনি কোথায় আছেন সেটা আগে বলুন।” তিনি নিজের অবস্থানের কথা জানাতেই অপর প্রান্ত থেকে বিডিআরের এক জওয়ান বললেন, “ভেতরে এসে লাভ হবে না, যেখানে আছেন সেখানেই থাকুন।” এরপর অনেকবার তিনি ফোন করেছেন, কেউ আর ফোন ধরেনি। সোনিয়া বলেন, তখন তিনি ছিলেন অন্তঃসত্ত্বা, তার ওপর স্বামীর খোঁজ নেই। সে অবস্থা কাউকে বলা যায় না, বোঝানো যায় না। কী করবেন, তাও বুঝতে পারছিলেন না। এভাবে দুই দিন কেটে যায়। ২৭ ফেব্রুয়ারি সন্ধ্যায় তিনি জানতে পারেন, অন্য সব কর্মকর্তার সঙ্গে মমিনও নিহত হয়েছেন। মমিন সেনাবাহিনীর কমান্ডো ছিলেন। সোনিয়া আশা করেছিলেন, এত কিছুর মধ্যেও মমিন বেঁচে যাবেন। কিন্তু তিনি আর বাঁচতে পারেনি। স্বামী মারা যাওয়ার ১১ দিন পরে তাঁর সন্তানের জন্ম হয়। সোনিয়া বলেন, এই সন্তানকে নিয়ে ছিল মেজর মমিনের বুকভরা স্বপ্ন। দীর্ঘ সাত বছর পর প্রথম সন্তানের আগমনে তার বাবা অনেক আগেই সব প্রস্ত্ততিও শেষ করে রেখে গেছেন। কিন্তু সন্তানকে আর দেখে যেতে পারেননি।\r\nসন্তান হারানোর ব্যথায় শোকার্ত মেজর মমিনের মা মমিনুন্নেছা সরকার দুই সপ্তাহ ছিলেন প্রায় বাকরুদ্ধ। কিন্তু ছোট্ট এই শিশুর আগমনের পর তিনি সেই শোক কিছুটা হলেই কাটিয়ে ওঠেন। সোনিয়া জানান, বিদ্রোহের সময় বিডিআর জওয়ানরা সব কর্মকর্তার বাসা ও মেসের কক্ষ লুটপাট করে। কিন্তু মমিনের কক্ষ স্বাভাবিক ছিল। প্রথম কয়েক দিন কক্ষে গিয়ে সব জিনিসপত্র খোঁজ করেছি। সেই সঙ্গে খঁুজেছি মমিনের ডায়েরিটা। হয়তো ডায়েরিটা মোমিনের কাছেই ছিল, ঘাতকেরা সেটি ফেলে দিয়েছে। কথাগুলো বলতে বলতে চোখ ভারী হয়ে আসে সোনিয়ার। এক হাত দিয়ে চোখ মুছে বললেন, ‘আমাদের সামনে অন্ধকার। জানি না, আগামী দিনগুলো কীভাবে কাটাব। ভাবতাম, ও বড় হয়ে ওর বাবার মতো সেনাবাহিনীতে যাবে। কিন্তু এখন আর আমি সেই স্বপ্ন দেখি না। আমি তো আমার স্বামীকে হারিয়েছি।’\r\n \r\n","status":true,"publishDate":{"$date":{"$numberLong":"1266948000000"}},"createdAt":{"$date":{"$numberLong":"1751448342363"}},"__v":{"$numberInt":"0"}}
{"_id":{"$oid":"6864fb4b63805761f3fc201c"},"image":"image-1751448395141.webp","title":"১০ আসামির সবাই জামিনে, আবার জিজ্ঞাসাবাদের জন্য আদালতে সিআইডির আবেদন  বিডি ফুডের হেরোইন পাচার মামলা তিন বছর পর সক্রিয় ","description":" প্রায় চার   বছর ফাইলবন্দী থাকার পর   বিডি ফুডের ৭৫ কেজি হেরোইন পাচারের মামলাটি আবার নড়েচড়ে উঠেছে। পণ্য রপ্তানির আড়ালে লন্ডনে এই হেরোইন পাচার করা হয়েছিল। তদন্তকারী কর্মকর্তা নতুন করে বিডি ফুডের চেয়ারম্যান বদরুদ্দোজা মোমিনসহ ছয় আসামিকে জিজ্ঞাসাবাদের জন্য আদালতের অনুমতি চেয়েছেন।\r\nসিআইডির কর্মকর্তারা জানান, তদন্ত থেমে থাকায় বদরুদ্দোজা মোমিনসহ ১০ আসামির সবাই জামিনে ছাড়া পেয়েছেন। চার দফা তদন্তকারী বদলের পর এখন পঞ্চম কর্মকর্তা এ মামলার তদন্ত করছেন।\r\nসংশ্লিষ্ট সূত্র জানায়, মামলার আলামত হিসেবে লন্ডনে আটক হেরোইন পরীক্ষাসহ অন্যান্য সাক্ষ্য-প্রমাণ সংগ্রহের জন্য তদন্তকারী কর্মকর্তার যুক্তরাজ্য যাওয়ার অনুমতি না মেলায় তদন্ত প্রায় বন্ধ হয়ে য়ায়। এরপর মামলাটি ফাইলবন্দী অবস্থায় পড়ে ছিল। এ কারণে বারবার তারিখ পড়লেও তদন্তের প্রতিবেদন আর জমা পড়েনি আদালতে। এই ফাঁকে সব আসামিই জামিন পেয়ে কারাগার থেকে বেরিয়ে যান। এতে করে চোরাচালানের ঘটনায় বিডি ফুডের বিভিন্ন কর্মকর্তা-কর্মচারীর বিরুদ্ধে করা দুটি মামলার ভবিষ্যৎ অনিশ্চয়তায় পড়ে। এ অবস্থায় সিআইডির বিশেষ পুলিশ সুপার আবদুল কাহার আকন্দ মামলাটি সক্রিয় রাখতে তদন্তকারী কর্মকর্তাকে নির্দেশ দেন।\r\nতদন্তকারী কর্মকর্তা ও সিআইডির সহকারী পুলিশ সুপার এরশাদ আলী  প্রথম আলো কে বলেন, মামলাটি দীর্ঘদিন ফাইলবন্দী ছিল। এ কারণে আসামিদের নতুন করে জিজ্ঞাসাবাদের প্রয়োজন। এ জন্য আদালতের অনুমতি চেয়ে ১ মার্চ তিনি আবেদন করেছেন। মহানগর হাকিম সাহাদত হোসাইন শুনানির জন্য ২৪ মার্চ দিন ধার্য করেছেন। যাঁদের জিজ্ঞাসাবাদের অনুমতি চাওয়া হয়েছে, তাঁরা হলেন বদরুদ্দোজা মোমিন, ব্যবস্থাপক মো. মাইনুদ্দিন ও আবু বকর সিদ্দিক, কর্মচারী নাজমুল হায়দার, অভিযুক্তদের আরেক কোম্পানি গ্রিন হ্যাভেনের মালিক আবুল বাশার ও তাঁর সহযোগী কাজী জাফর রেজা।\r\nবিডি ফুডের চেয়ারম্যান বদরুদ্দোজা মোমিনের সঙ্গে যোগাযোগ করা হলে তিনি কোনো কথা বলতে চাননি। তাঁর আইনজীবী আবদুর রাজ্জাকের সঙ্গে যোগাযোগ করা হলে তিনিও কোনো কিছু বলতে রাজি হননি।\r\nসূত্র জানায়, লন্ডনের দুটি সমুদ্রবন্দর দিয়ে সবজি ও টাইলস রপ্তানির আড়ালে ৭৫ কেজি হেরোইন পাচারের ঘটনাটি ধরা পড়ে। দিল্লির ব্রিটিশ হাইকমিশন বিষয়টি জানানোর পর ২০০৬ সালের ২১ এপ্রিল সিআইডির সহকারী সুপার দীপক গুপ্ত বাদী হয়ে রাজধানীর মতিঝিল ও সূত্রাপুর থানায় মাদকদ্রব্য নিয়ন্ত্রণ আইনে দুটি মামলা করেন। এর পর থেকে সিআইডির কর্মকর্তারা মামলাটি তদন্ত করছেন। এতে জড়িত অভিযোগে বিডি ফুডের কর্মকর্তা-কর্মচারীসহ ১০ জনকে গ্রেপ্তার করা হয়।\r\nখোঁজ নিয়ে জানা যায়, আগের তদন্তকারীদের মধ্যে একজন ছাড়া আর কেউ মামলাটি তদন্তের ব্যাপারে কোনো কিছুই করেননি। তাঁরা শুধু নির্ধারিত তারিখে প্রতিবেদন জমা দেওয়ার জন্য আবেদন পাঠিয়ে দায়িত্ব শেষ করেছেন।\r\nসিআইডির কর্মকর্তারা জানান, হেরোইন পাচারের আসামি এখানে গ্রেপ্তার হলেও এ মামলার ঘটনাস্থল যুক্তরাজ্যে। হেরোইন উদ্ধার করাও হয়েছে যুক্তরাজ্যে। সিআইডি শুধু যুক্তরাজ্য সরকারের অনুরোধের ভিত্তিতেই মামলা তদন্ত করছে। কিন্তু মামলার আলামত ও ঘটনাস্থল কোনো কিছুই তাঁরা  দেখেননি বা জানেন না। এ অবস্থায় তাঁদের ঘটনাস্থল পরিদর্শন করতে হবে। সেটা সম্ভব না হলেও উদ্ধার করা হেরোইনের নমুনা, রাসায়নিক পরীক্ষার প্রতিবেদন ও জব্দ তালিকাসহ মামলার ক্ষেত্রে জরুরি নথিপত্র যুক্তরাজ্য সরকারকে সরবরাহ করতে হবে। প্রয়োজনে যুক্তরাজ্যের সংশ্লিষ্ট কর্মকর্তাকে আদালতে সাক্ষী দিতে হতে পারে। এ জন্য সিআইডির পক্ষ থেকে পররাষ্ট্র মন্ত্রণালয়ের মাধ্যমে চিঠি দিয়ে যুক্তরাজ্য সরকারের সহযোগিতা চাওয়া হয়।\r\nসূত্র জানায়, কিন্তু হেরোইন পাচারের মামলায় আসামিদের ‘মৃত্যুদণ্ড’ দেওয়া যাবে না—এমন শর্তে তদন্তে সহায়তা করতে চায় যুক্তরাজ্য সরকার। যুক্তরাজ্যের স্বরাষ্ট্র মন্ত্রণালয় থেকে এ রকম শর্ত দিয়ে চিঠিও পাঠানো হয় বাংলাদেশের স্বরাষ্ট্র মন্ত্রণালয়ের কাছে। জানা যায়, ২০০৮ সালের ২০ মার্চ যুক্তরাজ্যের তৎকালীন অ্যাটর্নি জেনারেল বিভাগের যুগ্ম প্রধান স্টুয়ার্ট ব্ল্যাকলে বাংলাদেশের তৎকালীন স্বরাষ্ট্রসচিব আবদুল করিমের কাছে চিঠি লিখে মামলায় মৃত্যুদণ্ড দেওয়া যাবে না বলে প্রতিশ্রুতি চান। এরপর ৫ সেপ্টেম্বর বাংলাদেশের পররাষ্ট্র মন্ত্রণালয় ঢাকায় যুক্তরাজ্য দূতাবাসকে চিঠি দিয়ে জানায়, কমনওয়েলথ স্কিম ও ভিয়েনা কনভেনশনের সংশ্লিষ্ট অনুচ্ছেদে অবৈধ মাদক পাচার রোধে সদস্য রাষ্ট্রগুলোর পারস্পরিক সহযোগিতা করা এবং ওই সহযোগিতায় কোনো শর্ত আরোপ না করার কথা উল্লেখ আছে। ওই চিঠির পরও যুক্তরাজ্য এখন পর্যন্ত কার্যকর কোনো ব্যবস্থা নেয়নি বলে জানান মন্ত্রণালয়ের কর্মকর্তারা।\r\nসিআইডির একজন দায়িত্বশীল কর্মকর্তা বলেন, প্রচলিত আইনে এ ধরনের প্রতিশ্রুতি দেওয়ার কোনো সুযোগ নেই। বিষয়টি সুরাহা করতে তাঁরা ব্রিটিশ হাইকমিশনের সঙ্গে কথা বলার উদ্যোগ নেন। সে উদ্যোগ সফল হতে পারেনি। এ অবস্থায় মামলাটি পড়ে আছে। \r\nএ ব্যাপারে ঢাকায় ব্রিটিশ হাইকমিশনে যোগাযোগ করা হলেও কোনো বক্তব্য পাওয়া যায়নি।\r\nসূত্র জানায়, মাদক পাচারের দুই মামলায় বিডি ফুডের চেয়ারম্যান বদরুদ্দোজা মোমিন, কর্মচারী নাজমুল হায়দার, ব্যবস্থাপক আবু বকর সিদ্দিক ও মো. মাইনুদ্দিন, তাঁদের সহযোগী বিমানের কার্গো-শ্রমিক নয়ন ও অভিযুক্তদের আরেক কোম্পানি গ্রিন হ্যাভেনের মালিক আবুল বাশার ও তাঁর সহযোগী কাজী জাফর রেজা, দেলোয়ার হোসেন, মিজানুর রহমান ভূঁইয়া ও ইমদাদুল হককে গ্রেপ্তার করা হয়। বদরুদ্দোজা ২০০৮ সালের ৮ জুন হাইকোর্ট থেকে জামিনে ছাড়া পান। এর পরই জামিন পান রেজা, মাইনুদ্দিন, নয়ন ও আবু বকর।\r\nএঁদের মধ্যে মাইনুদ্দিন, নাজমুল হায়দার, নয়ন ও জাফর রেজা আদালতে ১৬৪ ধারায় স্বীকারোক্তিমূলক জবানবন্দি দেন। জবানবন্দিতে তাঁরা জানিয়েছেন, হেরোইন পাচারের সঙ্গে বিডি ফুডের মালিকসহ গ্রেপ্তার হওয়া সবাই জড়িত ছিলেন।\r\nবদরুদ্দোজা মোমিনকে ২০০৬ সালের ১৪ মে রাতে গ্রেপ্তার করে কয়েক দফায় ১৭ দিন রিমান্ডে নিয়ে জিজ্ঞাসাবাদ করে সিআইডি পুলিশ। এই জিজ্ঞাসাবাদের ভিত্তিতে তদন্তকারী সংস্থা সিআইডির তৎকালীন বিশেষ পুলিশ সুপার স্বরাষ্ট্র মন্ত্রণালয়ে দেওয়া একটি প্রতিবেদনে উল্লেখ করেন, বিডি ফুডের মালিকসহ অন্যরা হেরোইন পাচারের সঙ্গে জড়িত বলে তাঁরা পর্যাপ্ত তথ্যপ্রমাণ পেয়েছেন।\r\nসিআইডির বিশেষ সুপার আবদুল কাহার আকন্দ  প্রথম আলো কে বলেন, এ মামলার অভিযুক্ত ব্যক্তিরা যাতে সাজা পান, সে বিষয়টি তাঁরা নিশ্চিত করার চেষ্টা করছেন। \r\nরাষ্ট্রপতি, প্রধানমন্ত্রী স্পিকার, মন্ত্রী-সাংসদ ও বিচারপতিদের বেতন বাড়ল \r\n","status":true,"publishDate":{"$date":{"$numberLong":"1268071200000"}},"createdAt":{"$date":{"$numberLong":"1751448395156"}},"__v":{"$numberInt":"0"}}
{"_id":{"$oid":"6864fb9363805761f3fc2020"},"image":"image-1751448467423.webp","title":"মুঠোফোন-সন্ত্রাস  শুধু ঢাকা শহরেই ফেব্রুয়ারিতে পুলিশসহ ১৭৪ ব্যক্তির জিডি ","description":" মুঠোফোনে চাঁদাবাজি, হুমকি, ভয়ভীতি দেখানো, অশ্লীল বার্তা এবং আপত্তিকর স্থির বা ভিডিওচিত্র পাঠানোসহ যেকোনো অপরাধ প্রমাণিত হলে পাঁচ বছরের কারাদণ্ড ও পাঁচ কোটি টাকা জরিমানা হবে। এসব জরিমানার অর্থ ব্যক্তির পাশাপাশি অভিযুক্ত প্রতিষ্ঠানকেও দিতে হবে। মুঠোফোন-সন্ত্রাস প্রতিরোধে প্রচলিত ‘টেলিযোগাযোগ আইন ২০০১’ সংশোধন করে এসব বিধান করার সুপারিশ করা হয়েছে।\r\nমুঠোফোনে হুমকি, চাঁদাবাজি ঠেকাতে বাংলাদেশ টেলিযোগাযোগ নিয়ন্ত্রণ কমিশনের (বিটিআরসি) দেওয়া সুপারিশগুলো ১০ মার্চ স্বরাষ্ট্র মন্ত্রণালয়ের বৈঠকে চূড়ান্ত হয়েছে। সভায় ফোনের সিম বিক্রির বিষয়েও কড়াকড়ি আরোপের কথা বলা হয়। এই সংশোধনী মন্ত্রিসভা অনুমোদন করলে সংসদে যাবে।\r\n জানতে চাইলে বিটিআরসির চেয়ারম্যান জিয়া আহমেদ  প্রথম আলো কে বলেন, মুঠোফোন-সন্ত্রাস প্রতিরোধে গঠিত কমিটিতে সব মুঠোফোন কোম্পানির সদস্যরা আছেন। তাঁদের সঙ্গে আলোচনার ভিত্তিতেই নতুন আইনের প্রস্তাব করা হয়েছে। তিনি বলেন, কোম্পানিগুলো যদি নিজের কাজের ক্ষেত্রে স্বচ্ছ থাকে, তাহলে তারা কোনো ঝামেলায় পড়বে না। \r\nপুলিশ কর্মকর্তারা স্বীকার করেছেন, মুঠোফোনে হুমকির ঘটনা কমছে না, বরং বেড়েই চলেছে। পুলিশের হিসাবে গত মাসে (ফেব্রুয়ারি) শুধু রাজধানীতেই ১৭৪ ব্যক্তিকে মুঠোফোনে হুমকির ঘটনা নথিভুক্ত হয়েছে। আবার অনেকে হুমকি পেয়েও ভয়ে বা ঝামেলা এড়াতে থানা-পুলিশকে জানান না। এসব অভিযোগ পর্যালোচনা করে দেখা গেছে, মুঠোফোনে হুমকি এখন আর শুধু ব্যবসায়ী ও সাধারণ মানুষের মধ্যেই সীমাবদ্ধ নেই। পুলিশ কর্মকর্তারাও অপহরণের হুমকি পাচ্ছেন। এর আগে প্রধানমন্ত্রীর ফোনেও হুমকি দেওয়া হয়েছিল। এ ঘটনায় র‌্যাব সদস্যরা তিনজনকে গ্রেপ্তার করেছিলেন।\r\nসূত্র জানায়, ঢাকা মহানগর ট্রাফিক পুলিশের সার্জেন্ট রিফাত হাসান জানান, অজ্ঞাত ব্যক্তি তাঁর মুঠোফোনে ফোন করে অকথ্য ভাষায় গালিগালাজ করে এবং তাঁকে মেরে ফেলার হুমকি দেয়। ২ ফেব্রুয়ারি তিনি সবুজবাগ থানায় সাধারণ ডায়েরি (জিডি) করেন। মতিঝিল থানার উপ-পরিদর্শক শফিউল্লাহও থানায় জিডি করেন। তিনি অভিযোগ করেন, মুঠোফোনে ফোন করে তাঁর কাছ থেকে পাঁচ লাখ টাকা দাবি করা হয়। চাঁদা না দিলে মেরে ফেলার হুমকি দেওয়া হয়। ঢাকা মহানগর গোয়েন্দা পুলিশের গাড়ি চুরি প্রতিরোধ শাখার পরিদর্শক রফিকুল ইসলামের অভিযোগ, মুঠোফোনে ২৪ ঘণ্টা তাঁকে বিরক্ত করা হচ্ছে। একই ধরনের অভিযোগ পুলিশ সদর দপ্তরের এক এআইজি,  গোয়েন্দা পুলিশের উত্তরা বিভাগের উপকমিশনার, মাদক প্রতিরোধ দলের সহকারী পুলিশ কমিশনারসহ অনেক পুলিশ কর্মকর্তার।\r\nসূত্র জানায়, মুঠোফোন-সন্ত্রাস বন্ধ করতে গত বছরের ১ জুন বিটিআরসি চেয়ারম্যানকে প্রধান করে নয় সদস্যের একটি কমিটি গঠন করে সরকার। কমিটির অন্য সদস্যরা হলেন, স্বরাষ্ট্রসচিব, টেলিযোগাযোগসচিব, পুলিশের মহাপরিদর্শক (আইজিপি), ডিজিএফআইয়ের মহাপরিচালক, এনএসআইয়ের মহাপরিচালক, র‌্যাবের মহাপরিচালক, সিআইডি ও এসবির প্রধান। এ ছাড়া সবগুলো মুঠোফোন কোম্পানির প্রতিনিধিকেও এতে রাখা হয়। কমিটির সদস্যরা প্রায় ছয় মাস কাজ করে ফোন-সন্ত্রাস প্রতিরোধে প্রচলিত আইন সংশোধন করাসহ বেশ কিছু সুপারিশ করেন।\r\nএসব সুপারিশের বাস্তবায়ন নিয়ে গত ১০ মার্চ স্বরাষ্ট্র মন্ত্রণালয়ে বিশেষ সভা হয়। স্বরাষ্ট্রমন্ত্রী সাহারা খাতুনের সভাপতিত্বে স্বরাষ্ট্র প্রতিমন্ত্রী শামসুল হক, স্বরাষ্ট্রসচিব আবদুস সোবহান সিকদার, ওয়ারিদের প্রধান নির্বাহী কর্মকর্তা ক্রিস টবিট, বিটিআরসির চেয়ারম্যান জিয়া আহমেদ, আইজি নূর মোহাম্মদ, র‌্যাবের মহাপরিচালক হাসান মাহমুদ খন্দকার, ঢাকার পুলিশ কমিশনার এ কে এম শহীদুল হকসহ মন্ত্রণালয়ের ঊর্ধ্বতন কর্মকর্তারা উপস্থিত ছিলেন। সভায় প্রচলিত ‘টেলিযোগাযোগ আইন ২০০১’ আইনের সংশোধন ও সিম বিক্রির ব্যাপারে বেশ কিছু গুরুত্বপূর্ণ সিদ্ধান্ত নেওয়া হয়। কমিটি দ্রুত সময়ে আইন কার্যকর করার সুপারিশ করে।\r\nপ্রস্তাবিত সুপারিশের ব্যাপারে জানতে চাইলে আইজি নূর মোহাম্মদ  প্রথম আলো কে বলেন, এ আইনটি কার্যকর হলে মুঠোফোনে সন্ত্রাস বন্ধ হয়ে যাবে।\r\nবাংলালিংকের রেগুলেটরি অ্যান্ড লিগ্যাল অ্যাফেয়ার্সের প্রধান জাকিউল ইসলাম  প্রথম আলো কে বলেন, ‘২০০৭-০৮ সালে প্রায় ১৪ লাখ সংযোগ বন্ধ করা হয়েছে। এখনো বিভিন্ন সময় বন্ধ করা হয়। নিবন্ধনেও কড়াকড়ি আরোপ করা হয়েছে। কিন্তু গ্রাহক নিবন্ধনে যে তথ্য দিয়েছেন, তা কতটা সঠিক, সেটা কে যাচাই করবে? আমরা সরকারের কাছে অনুরোধ করেছি, যেন কম করে হলেও জাতীয় পরিচয়পত্রের ডেটাবেইসে আমাদের একটা পথ (এক্সিস) দেয়। তথ্য যাচাই করতে পারলে, ভুল তথ্যের শাস্তিও মেনে নেওয়া যায়, অন্যথায় সম্ভব নয়।’   \r\nআইন সংশোধন : প্রস্তাবিত সুপারিশে ‘টেলিযোগাযোগ আইন ২০০১’-এর ৬৯ ধারার সংশোধন করতে বলা হয়েছে। প্রস্তাবে বলা হয়েছে, ‘কোনো ব্যক্তি টেলিযোগাযোগ যন্ত্রপাতি বা বেতার যন্ত্রপাতির সাহাঘ্যে যদি কোনো অশ্লীল, ভীতিপ্রদর্শনমূলক, অপমানকর বার্তা প্রেরণের উদ্দেশে উক্ত যন্ত্রপাতি পরিচালনার কাজে নিয়োজিত ব্যক্তির নিকট প্রস্তাব করে, উক্ত প্রস্তাবের ভিত্তিতে কেউ বার্তা প্রেরণ করে বা কথোপকথন স্থির বা ভিডিওচিত্র প্রেরণ করে, তাহলে প্রস্তাবকারী ও প্রেরণকারী উভয়ে দুই বছরের কারাদণ্ড ও অনধিক পাঁচ কোটি টাকার জরিমানা বা উভয়দণ্ডে দণ্ডিত হবেন।’  এ ধারার (গ) উপধারায় বলা হয়েছে, টেলিযোগাযোগ যন্ত্রপাতির সাহাঘ্যে অন্য কোনো ব্যক্তি এ ধরনের অপরাধে জড়িয়ে পড়লে তাঁকে পাঁচ বছর কারাদণ্ড ও ৫০ হাজার টাকা জরিমানা করা হবে।\r\n বিদ্যমান আইনে এ ধরনের অপরাধের বিচারে ছয় মাসের কারাদণ্ড ও ৫০ হাজার টাকা জরিমানার বিধান আছে। প্রস্তাবিত আইনের সংজ্ঞায় ব্যক্তি বলতে প্রতিষ্ঠানকেও বোঝানো হয়েছে।\r\nসূত্র জানায়, ‘টেলিযোগাযোগ আইন ২০০১’ এর ৭৭ ধারাও সংশোধনের সুপারিশ করা হয়। এতে বলা হয়, এ ধরনের অপরাধ ধর্তব্য অপরাধ হিসেবে গণ্য হবে। মহানগর এলাকায় মহানগর হাকিম ও এর বাইরে প্রথম শ্রেণীর যেকোনো আদালতে এর বিচার সম্পন্ন হতে পারে। আদালত প্রস্তাবিত আইনের ৮১ ধারা অনুসারে এ মামলার সব আলামত বাজেয়াপ্ত করতে পারবে। এ ক্ষেত্রে ভ্রাম্যমাণ আদালতও পরিচালনা করা যাবে। সংশোধনীতে বলা হয়, এ মামলার বিচার শুরুর পর থেকে ১৮০ দিনের মধ্যে বিচার শেষ করতে হবে। যদি এর মধ্যে বিচার শেষ না হয়, তবে পরের ১৫ দিনের মধ্যে ঊর্ধ্বতন আদালতকে বিষয়টি জানাতে হবে।\r\nআইনের ৭৮ ধারা সংশোধনের সুপারিশ করে বলা হয়, পুলিশের সাব-ইন্সপেক্টরের নিচে নয়, এমন যেকোনো পুলিশ কর্মকর্তা বা ক্ষমতাপ্রাপ্ত কর্মকর্তা এ মামলা তদন্ত করতে পারবেন। তিনি মামলার প্রয়োজনে যেকোনো মালামাল জব্দ করতে পারবেন বা সংশ্লিষ্ট ব্যক্তিকে আটক করতে পারবেন।\r\n সিম বিপণনে কড়াকড়ি : কমিটির সুপারিশে সিম বিক্রির ক্ষেত্রে কড়াকড়ি আরোপ করতে বলেছে। এতে বলা হয়,  গ্রাহকদের পাশাপাশি সিম বিতরণকারী, ডিলার, সাব-ডিলার ও খুচরা বিক্রেতাদের দায়বদ্ধতার আওতায় আনতে হবে। ফোনের অবৈধ নিবন্ধন ও অসত্য তথ্য থাকার প্রমাণ পাওয়া গেলে তাঁকে শাস্তির আওতায় আনতে হবে। এ জন্য দণ্ডবিধি সংশোধনের সুপারিশ করা হয়। \r\nএতে বলা হয়, নিবন্ধনে ফরমের অনুলিপির চারটি পাতা থাকতে হবে। এটা বিক্রেতা ও ক্রেতা উভয়ে সংরক্ষণ করবেন। ফোনের সংযোগ কেনার ক্ষেত্রে জাতীয় পরিচয়পত্র বা ভোটার পরিচিতি জমা দিতে হবে। জাতীয় পরিচয়পত্র না থাকলে কেউ সিম কিনতে পারবেন না। জাতীয় পরিচয়পত্রের ডাটাবেজ ব্যবহারের জন্য নির্বাচন কমিশনের অনুমতি নিতে হবে।\r\nসুপারিশে বলা হয়, পুলিশের মাধ্যমে ফোন ডিলারদের যথাযথভাবে ঠিকানা যাচাই (ভেরিফিকেশন) করতে হবে। তাঁদের যাবতীয় তথ্য ফোন কোম্পানির কাছে থাকতে হবে। খুচরা বিক্রেতাদের শিক্ষাগত যোগ্যতা এসএসসি পাস হতে হবে। আইন প্রয়োগকারী সংস্থা বিক্রেতাদের প্রতিষ্ঠান পরিদর্শন করতে পারবেন। বিক্রেতাদের কাছে অপারেটর প্রতিষ্ঠানের পরিচয়পত্রও থাকতে হবে।  \r\nপ্রস্তাবে বলা হয়, প্রত্যেক অপারেটর এলাকাভিত্তিক ডিলার, সাব-ডিলার, এজেন্ট ও খুচরা বিক্রেতার ডাটাবেজ সংরক্ষণ করবেন। কেউ তথ্য না দিলে অপারেটর তাঁর জামানত বাজেয়াপ্ত করতে পারবেন। ফোন বিতরণব্যবস্থা ও অন্যান্য কাজ তদারকির জন্য একটি কমিটি গঠন করা হবে। তারা কোনো অনিয়ম পেলেই তা সংশ্লিষ্ট কতৃ‌র্পক্ষকে জানাবে। এ জন্য সবার উপযোগী একটি নীতিমালা তৈরি করা হবে। \r\nর‌্যাবের মহাপরিচালক হাসান মাহমুদ খন্দকার  প্রথম আলো কে বলেন, ফোন-সন্ত্রাস প্রতিরোধে আইনের কড়াকড়ি আরোপ করা ছাড়া আর কোনো উপায় নেই। কারণ ফোন-সন্ত্রাস এখন সহনীয় মাত্রা ছাড়িয়ে যাচ্ছে। \r\n \r\n","status":true,"publishDate":{"$date":{"$numberLong":"1268676000000"}},"createdAt":{"$date":{"$numberLong":"1751448467437"}},"__v":{"$numberInt":"0"}}
{"_id":{"$oid":"6864fbea63805761f3fc2024"},"image":"image-1751448554308.webp","title":"ঢাকা সিটি করপোরেশন নির্বাচন  ১৫৩ সম্ভাব্য প্রার্থীর জীবন ঝুঁকিতে!","description":" ঢাকা সিটি করপোরেশন নির্বাচনে কাউন্সিলর পদে প্রার্থী হতে পারেন— এমন দেড় শতাধিক ব্যক্তির জীবন ঝঁুকির মধ্যে রয়েছে। মনোনয়নপত্র জমা দেওয়ার পর তাঁরা দলীয় বা প্রতিপক্ষের হামলার শিকার হতে পারেন। এসব সম্ভাব্য প্রার্থীর তথ্য পর্যালোচনা করে পুলিশ কর্মকর্তারা বলছেন, তাঁদের অনেকেই সন্ত্রাসী কর্মকাণ্ডের সঙ্গে জড়িত। কেউ কেউ সন্ত্রাসীদের মদদদাতা। তাঁরা নিজেরা যেমন হামলার শিকার হতে পারেন, আবার তাঁরাও অন্যের ওপর হামলা চালাতে পারেন।\r\nরাজধানীর ৪১টি থানার ৩৬টিতে সম্ভাব্য প্রার্থীদের নিরাপত্তা নিয়ে ঢাকা মহানগর পুলিশ (ডিএমপি)-এর  এক জরিপে এ তথ্য উঠে এসেছে। আগামী মাসে ঢাকা সিটি করপোরেশনের নির্বাচনের তফসিল ঘোষণা হতে পারে ধরে নিয়ে আগাম নিরাপত্তাব্যবস্থা নিতে পুলিশ এই জরিপ চালিয়েছে।\r\nএ বিষয়ে ডিএমপি কমিশনার এ কে এম শহীদুল হক  প্রথম আলো কে বলেন, দুটি দিক সামনে রেখে জরিপ চালানো হয়েছে। একটি হলো, প্রার্থীদের ব্যাপারে সরকার যদি কোনো তথ্য চায়, তাহলে দ্রুত তা সরবরাহ করতে একটি তথ্যব্যাংক তৈরি করা। দ্বিতীয়ত, যদি তাঁরা মনোনয়ন পেয়েই যান, তাহলে তাঁদের নিরাপত্তা নিশ্চিত করার একটি পরিকল্পনাও তৈরি করা।\r\nএদিকে পুলিশের একটি গোয়েন্দা সংস্থার পৃথক জরিপে বলা হয়েছে, কারাবন্দী ও বিদেশে থাকা সন্ত্রাসীরা নির্বাচনের সময় প্রভাব বিস্তার করতে পারে। এতে আইনশৃঙ্খলা পরিস্থিতির অবনতির আশঙ্কা রয়েছে। প্রতিবেদনে আরও বলা হয়, সরকারি দল সমর্থিত প্রার্থীদের বিজয়ের ক্ষেত্রে এবার পরিষেবা সংস্থাগুলোর কার্যক্রম গুরুত্বপূর্ণ হয়ে উঠতে পারে। এগুলো হলো আইনশৃঙ্খলা পরিস্থিতি নিয়ন্ত্রণ, দ্রব্যমূল্য নিয়ন্ত্রণ, নিরবচ্ছিন্ন বিদ্যুৎ সরবরাহ ও গ্রীষ্ম মৌসুমে পানি সরবরাহ নিশ্চিত করা। জরিপে সরকারদলীয় প্রার্থীদের ক্ষেত্রে ভোটারদের মনোভাবের বিষয়টিও উল্লেখ করা হয়।\r\nপুলিশ সূত্র জানায়, ডিএমপির পক্ষ থেকে জরিপ চালাতে সব থানায় একটি ছকও তৈরি করে দেওয়া হয়। এর ভিত্তিতে আটটি অপরাধ বিভাগের সব থানার ভারপ্রাপ্ত কর্মকর্তারা (ওসি) সম্ভাব্য প্রার্থীদের ওপর এক মাস ধরে জরিপ চালান। মহানগর পুলিশ সদর দপ্তর এর ভিত্তিতে প্রতিবেদন তৈরি করে।\r\nগত ৯ মার্চ রাজারবাগ পুলিশ লাইন মিলনায়তনে পুলিশের মাসিক অপরাধ পর্যালোচনা সভায় ডিএমপি কমিশনার বলেছিলেন, আসন্ন সিটি করপোরেশন নির্বাচনে সব কাউন্সিলর প্রার্থীর জন্য ব্যক্তিগত নিরাপত্তা দেওয়া পুলিশের পক্ষে সম্ভব নয়। তবে কোন প্রার্থীকে ব্যক্তিগত নিরাপত্তা দেওয়া হবে, তা সরকার বিবেচনা করবে। তিনি বলেন, সম্ভাব্য প্রার্থীদের একটি তালিকা পুলিশ তৈরি করছে। নির্বাচন কমিশন চাইলে তা দেওয়া হবে। সম্ভাব্য প্রার্থীদের বিরুদ্ধে কী ধরনের মামলা আছে, সাজা ভোগ করেছেন কি না, গ্রেপ্তার হয়েছিলেন কি না, এসব তথ্য সংগ্রহ করা হচ্ছে। তবে তাঁরা মনোনয়ন পাওয়ার যোগ্য কি না, সে সিদ্ধান্ত নেবে নির্বাচন কমিশন।\r\nকমিশনার শহীদুল হক  প্রথম আলো কে বলেন, রাজধানীতে অনেক প্রার্থী আছেন, যাঁরা মনোনয়ন পেলে কিছুটা সমস্যা হবে। অনেক ভোটারও চান না, এসব লোক প্রার্থী হোক। আগের নির্বাচনে পুলিশের তালিকাভুক্ত অনেক সন্ত্রাসী প্রার্থী গানম্যান পেয়েছিলেন, এটা সরকারের ভুল সিদ্ধান্ত ছিল।\r\nডিএমপির জরিপে বলা হয়, মহানগর পুলিশের এলাকার মধ্যে কামরাঙ্গীরচর, ডেমরা, তুরাগ, উত্তরখান ও দক্ষিণখান থানা এলাকা ঢাকা সিটি করপোরেশনের আওতাভুক্ত নয়। এ কারণে এসব এলাকায় জরিপ চালানো হয়নি। জরিপে বলা হয়, ঢাকা সিটি নির্বাচনে এবার ভোটার ৩৭ লাখ ৫৬ হাজারের বেশি। পুরুষ ভোটার ২০ লাখ ১০ হাজার ও নারী ভোটার ১৭ লাখ ৪৫ হাজারের কিছু বেশি।\r\nঢাকা সিটি করপোরেশনের সর্বশেষ নির্বাচন হয় ২০০২ সালের ২৫ এপ্রিল। সেই হিসেবে ২০০৭ সালের ১৪ মে এর মেয়াদোত্তীর্ণ হয়। নবম সংসদ নির্বাচনের আগে সিটি নির্বাচনের উদ্যোগ নিলেও সেটা সম্ভব হয়নি। কিন্তু সংসদ নির্বাচনের পর সীমানা নিয়ে দায়ের করা তিনটি রিটের কারণে নির্বাচন পিছিয়ে যায়। গত ২৫ ফেব্রুয়ারি আদালতের রায়ের পর নির্বাচনের পথ উন্মুক্ত হয়।\r\n আইনশৃঙ্খলা পরিস্থিতি:  আইনশৃঙ্খলা পরিস্থিতি সম্পর্কে বলা হয়, এবার নির্বাচনে কারাবন্দী সন্ত্রাসীরা কারাগারের ভেতর থেকেই তৎপরতা চালাতে পারে। বিদেশে থাকা সন্ত্রাসীরাও তৎপর হতে পারে। জরিপে বলা হয়, হিযবুত তাহ্‌রী নিষিদ্ধ করায় ও যুদ্ধাপরাধের বিচারের উদ্যোগ নেওয়ায় একটি রাজনৈতিক দলের মদদে নাশকতামূলক তৎপরতার আশঙ্কাও রয়েছে। এ জন্য সরকারকে সতর্ক হওয়ার পরামর্শ দেওয়া হয়।\r\nপুলিশের সাবেক মহাপরিদর্শক এএসএম শাহজাহান এ প্রসঙ্গে  প্রথম আলো কে বলেন, যাঁরা নির্বাচনে প্রতিদ্বন্দ্বিতা করবেন, তাঁরা যদি কোনো মামলার পরোয়ানার আসামি হন, তবে পুলিশের উচিত অবিলম্বে তাঁকে গ্রেপ্তার করা। আবার কেউ যদি নিরাপত্তাহীনতায় ভোগেন, তবে তাঁর নিরাপত্তা নিশ্চিত করাও পুলিশের দায়িত্ব। তবে এ কাজ নিরপেক্ষতার সঙ্গে করা উচিত।   \r\n গতবারের নির্বাচনে আইনশৃঙ্খলা পরিস্থিতির কথা উল্লেখ করে বলা হয়, তখন তফসিল ঘোষণার পর নির্বাচনের দিন পর্যন্ত ২৪ দিনে রাজধানীতে সাতটি স্থানে বোমা বিস্ফোরণ, নয়টি স্থানে হামলা ও অগ্নিসংযোগ, সাতটি স্থানে গুলিবর্ষণ ও পুলিশের সঙ্গে দুটি স্থানে সংঘর্ষের ঘটনা ঘটে। এ সময় একজন নিহত ও ২৮ জন আহত হয়। গ্রেপ্তার হয় ৩১ জন।\r\n মেয়র প্রার্থীদের অবস্থা : পুলিশের গোয়েন্দা সংস্থার প্রতিবেদনে মেয়র পদে সরকারি দলের ছয়জন সম্ভাব্য প্রার্থীর নাম উল্লেখ করা হয়। তাঁরা হলেন সাংসদ সাবের হোসেন চৌধুরী, ফজলে নূর তাপস, এ কে এম রহমতুল্লাহ, মোফাজ্জল হোসেন চৌধুরী, হাজি সেলিম ও সাঈদ খোকন।\r\nবিএনপির সম্ভাব্য প্রার্থীরা হলেন সাদেক হোসেন, মির্জা আব্বাস, আ স ম হান্নান শাহ ও আবদুল আউয়াল মিন্টু।\r\n কাউন্সিলর প্রার্থী:  ডিএমপির জরিপে দেখা যায়, ৯০টি ওয়ার্ডের নির্বাচনে এবার ৬২৪ জন প্রার্থী হতে পারেন। তবে এ সংখ্যা বাড়তে পারে। সম্ভাব্য প্রার্থীদের মধ্যে আওয়ামী লীগের ৪৪১ জন, বিএনপির ১০৯ জন, জাতীয় পার্টির ১০ জন ও অন্যান্য ৬৪ জন। তাঁদের মধ্যে ১৫৩ জন প্রতিপক্ষ বা সন্ত্রাসীদের আক্রমণের শিকার হতে পারেন। এতে বলা হয়, সবচেয়ে বেশি ঝঁুকিতে আছেন মতিঝিল ও লালবাগ এলাকার প্রার্থীরা। এসব এলাকায় ৩৪ জন করে প্রার্থীর জীবন ঝঁুকিতে। এ ছাড়া রমনা অঞ্চলে ১৪ জন, ওয়ারী অঞ্চলে ছয়, তেজগাঁও অঞ্চলে ১৬, মিরপুরে ২৭, গুলশানে ২২ ও উত্তরা এলাকায় ১২ জন ঝঁুকিতে আছেন। গত নির্বাচনে বিজয়ী ছিলেন এমন ৬৫ জন প্রার্থী এবারও নির্বাচনে অংশ নিতে পারেন বলে উল্লেখ করা হয়।\r\n ভোটারদের মনোভাব : পুলিশের গোয়েন্দা প্রতিবেদনে বলা হয়, এবার নির্বাচন সামনে রেখে দলীয় ও অভ্যন্তরীণ কোন্দল চরমে উঠতে পারে। তবে দ্রব্যমূল্য নিয়ন্ত্রণ করা ও আইনশৃঙ্খলা পরিস্থিতি নিয়ন্ত্রণ করতে না পারলে সরকারি দলের প্রার্থীরা বিপর্যয়ের মুখে পড়তে পারেন। এ ছাড়া গ্রীষ্ম মৌসুমে নিয়মিত পানি ও বিদ্যুৎ সরবরাহ গুরুত্বপূর্ণ ভূমিকা রাখতে পারে। তবে রাজধানীর ট্রাফিকব্যবস্থার বিষয়টিও ভোটারদের ওপর প্রভাব ফেলতে পারে।\r\nট্রান্সপারেন্সি ইন্টারন্যাশনাল বাংলাদেশের নির্বাহী পরিচালক ইফতেখারুজ্জামান  প্রথম আলো কে বলেন, নির্বাচনে জনগণের প্রত্যাশা থাকে ভালো প্রার্থী পাওয়া। সন্ত্রাসে যুক্ত বা বিতর্ক আছে এমন প্রার্থীকে নির্বাচিত করা উচিত নয়। তবে ভালো প্রার্থীর নির্বাচনের ক্ষেত্রে জনগণের পাশাপাশি সরকারেরও দায়িত্ব আছে। রাজনৈতিক দলগুলোর উচিত খারাপ প্রার্থীদের মনোনয়ন না দেওয়া। \r\nবেইজিংয়ে যৌথ ইশতেহার \r\n\r\n","status":true,"publishDate":{"$date":{"$numberLong":"1269021600000"}},"createdAt":{"$date":{"$numberLong":"1751448554371"}},"__v":{"$numberInt":"0"}}
{"_id":{"$oid":"6864fc1d63805761f3fc2028"},"image":"image-1751448605494.webp","title":"পুলিশ সদস্যদের বেতন কমেছে","description":" পুলিশের অধস্তন সদস্যদের বেতন কমে গেছে। এ কারণে ২০০৪ সালের আগে যাঁরা পুলিশের নিম্নপদে যোগ দিয়েছিলেন, তাঁদের আট থেকে ১৫ হাজার টাকা পর্যন্ত সরকারি কোষাগারে ফেরত দিতে হচ্ছে। ২০০৯ সালের জাতীয় বেতনকাঠামো নিয়ে অর্থ মন্ত্রণালয়ের জারি করা প্রজ্ঞাপনে এ জটিলতা সৃষ্টি হয়েছে।\r\nপ্রজ্ঞাপনে বলা হয়, ‘পুলিশের অধস্তন কর্মচারীদের বেতন যদি নতুন বেতন স্কেলের কোনো ধাপে না মিলে, তাহলে সেই বেতন নিম্ন ধাপে রেখে নির্ধারণ করতে হবে।’ এ ব্যাখ্যার কারণে কনস্টেবলদের টাইম স্কেল বেতনের ধাপ পরিবর্তনের সময় নিম্ন ধাপে গিয়ে যুক্ত হবে। সারা দেশে সরকারি কর্মচারীদের টাইম স্কেলের ক্ষেত্রে বেতনের উচ্চ ধাপে যুক্ত হলেও পুলিশ কনস্টেবলদের ক্ষেত্রে নিম্ন ধাপে যুক্ত হওয়া নিয়ে পুলিশের কর্মকর্তারাও বিস্মিত। শুধু ধাপ পরিবর্তনই নয়, এখন যেসব পুলিশ কনস্টেবল অবসরে যাবেন, তাঁরাও কম পেনশন পাবেন।\r\nপুলিশের অধস্তন সদস্যদের বেতন কমে যাওয়ার ব্যাপারে জানতে চাইলে অর্থ সচিব ড. মোহাম্মদ তারেক  প্রথম আলো কে বলেন, সরকারি নিয়ম হলো নতুন স্কেল ঘোষণার পর সবার বেতন কম করে হলেও দুই হাজার টাকা করে বাড়বে। কিন্তু কারও বেতন কমবে সেটা হতেই পারে না। অন্য কোনো জটিলতা থাকতে পারে। \r\nপুলিশের কর্মকর্তারা জানিয়েছেন, নতুন বেতন স্কেল ঘোষণার পর বেতন না বেড়ে কমে যাওয়া নিয়ে পুলিশ বাহিনীর সদস্যদের মধ্যে তীব্র ক্ষোভের সৃষ্টি হয়েছে। বিভিন্ন রেঞ্জ ও মহানগর থেকে বিষয়টির উল্লেখ করে পুলিশ সদর দপ্তর ও বিশেষ শাখায় চিঠি পাঠানো হচ্ছে বলে জানা গেছে। জানতে চাইলে পুলিশের মহাপরিদর্শক (আইজিপি) নূর মোহাম্মদ  প্রথম আলো কে বলেন, ‘বেতনের প্রসঙ্গটি মন্ত্রণালয়ে বলতে বলতে আমরা ক্লান্ত হয়ে গেছি। আমাদের কথা কেউ শুনছেন না।’\r\nসদর দপ্তরের কর্মকর্তারা জানান, এ নিয়ে গত তিন মাসে এক ডজনেরও বেশি চিঠি চালাচালি হয়েছে। কিন্তু অর্থ মন্ত্রণালয় থেকে প্রতিবারই বলা হয়, তাদের সিদ্ধান্ত ঠিক আছে। সমস্যার সমাধান হচ্ছে না। পুলিশের পাশাপাশি বিভিন্ন জেলার নিরীক্ষা ও হিসাবরক্ষণ কর্মকর্তারাও এ বিভ্রান্তি দূর করতে অর্থ মন্ত্রণালয়ে চিঠি দিয়েছেন বলে পুলিশের কর্মকর্তারা জানিয়েছেন।\r\nপুলিশ সূত্র জানায়, বরিশাল মহানগর পুলিশের কমিশনার আবদুর রহিম গত ১২ মার্চ পুলিশের বিশেষ শাখার অতিরিক্ত মহাপরিদর্শক জাবেদ পাটোয়ারির কাছে পাঠানো চিঠিতে বাহিনীর সদস্যদের বেতন কমে যাওয়া নিয়ে উদ্বেগের কথা জানান। ওই চিঠিতে তিনি বলেন, সরকার ২০০৫ ও ২০০৯ সালে জাতীয় বেতন স্কেল ঘোষণা করে। ২০০৫ সালের বেতন স্কেলের একটি ব্যাখ্যা পাঁচ বছর পর অর্থ মন্ত্রণালয় এ বছরের ২৫ জানুয়ারি জারি করে। মন্ত্রণালয়ের ওই ব্যাখ্যার কারণেই বিভ্রান্তির সৃষ্টি হয়।\r\nবরিশালের অতিরিক্ত কমিশনার তাঁর চিঠিতে জানান, ২০০৯ সালে ঘোষিত জাতীয় বেতনকাঠামো অনুযায়ী পুলিশের বেতন নির্ধারণের জন্য বাহিনীর সদস্যদের সার্ভিস বই নিরীক্ষা কার্যালয়ে পাঠানো হলে তারা ২০০৫ সালের আগের নির্ধারিত বেতন উচ্চ ধাপ থেকে নামিয়ে নিম্ন ধাপে রেখে নির্ধারণ করে। সেই অনুযায়ী ২০০৯ সালের স্কেলের সঙ্গে মিল করে বেতন নির্ধারণ করা হয়। এতে দেখা যায়, ২০০৪ সালের আগে যেসব কনস্টেবল, হেড কনস্টেবল, এএসআই, এসআই, সার্জেন্ট পুলিশ বাহিনীতে যোগ দিয়েছিলেন, তাঁদের প্রত্যেককে আট থেকে ১৫ হাজার টাকা পর্যন্ত ফেরত দিতে হবে। দেখা গেছে, নতুন স্কেলের বকেয়া হিসেবে তাঁরা যা পাবেন, তার চেয়ে কেটে নেওয়ার পরিমাণ হবে অনেক বেশি। আবার যাঁরা টাইম স্কেল পেয়েছিলেন, তাঁদের ক্ষতির পরিমাণ আরও বেশি। কারণ টাইম স্কেলের বেতন নির্ধারণের সময় উচ্চ ধাপ বিবেচনা করে বেতন নির্ধারণ করা হয়েছিল। এখন সেটি নিম্ন ধাপে আনা হচ্ছে। তিনি জানান, বরিশাল নিরীক্ষা কার্যালয় এ সমস্যা সমাধানের জন্য পরপর তিনটি চিঠি দিয়েছে। কিন্তু মন্ত্রণালয় কোনো জবাব দেয়নি। \r\nপুলিশ সদর দপ্তরের সূত্র জানায়, পুলিশের অর্থ ও বাজেট শাখার সহকারী মহাপরিদর্শক (এআইজি) শাহাব উদ্দীন কোরেশী স্বরাষ্ট্রসচিবের কাছে চিঠি দিয়ে বেতন-জটিলতার কথা জানান। চিঠিতে তিনি বলেন, দেশের সব কর্মচারীর বেতন টাইম স্কেল অনুসারে নির্ধারণ করা হলেও শুধু পুলিশের অধস্তন কর্মচারীদের ক্ষেত্রে এর ব্যতিক্রম হচ্ছে। এতে বেতন নির্ধারণ ও পেনশন প্রাপ্তির ক্ষেত্রে পুলিশ সদস্যরা আর্থিক ক্ষতির সম্মুখীন হচ্ছেন।\r\nমহাহিসাব নিয়ন্ত্রকের কার্যালয়ে খোঁজ নিয়ে জানা গেছে, অতিরিক্ত মহাহিসাব নিয়ন্ত্রক আবদুস ছামাদ এ জটিলতা দূর করতে অর্থসচিবের কাছে চিঠি দিয়েছেন; কিন্তু সমাধান হয়নি।\r\nঢাকা মহানগর পুলিশের কর্মকর্তারা জানান, মন্ত্রণালয়ে নতুন ব্যাখ্যা পাওয়ার পর কয়েকজন পুলিশ সদস্য নিরীক্ষা কার্যালয়ে যান। সেখানে দেখা যায়, তাঁদের বেতন কমে গেছে। কনস্টেবল আছাদুজ্জামান ১৯৯১ সালের ১ জুন চাকরিতে যোগ দেন। সরকারের নতুন স্কেল অনুসারে তাঁর বেতন হওয়ার কথা সাত হাজার ৪৪০ টাকা। কিন্তু তিনি পাচ্ছেন ছয় হাজার ৮০০ টাকা। একইভাবে ’৯৯ সালের ৫ আগস্ট পুলিশে যোগ দিয়েছিলেন কনস্টেবল বদিউল আলম। তাঁর হিসাব বইতে দেখা গেছে, ২০০৫ সালে তিনি বেতন পেতেন তিন হাজার ২৪০ টাকা। এখন তা কমে হয়েছে তিন হাজার ১১০ টাকা। উচ্চতর স্কেলে বেতন পেলে তিনি পেতেন তিন হাজার ৯০০ টাকা। এ নিয়ে ক্ষোভ প্রকাশ করে কনস্টেবল রিয়াজুল ইসলাম বলেন, ‘আমরা উল্টো রাজার দেশে বাস করছি। এখানে কর্মচারীদের বেতন না বেড়ে বরং কমে যায়।’\r\n ঢাকা মহানগর পুলিশের কমিশনার এ কে এম শহীদুল হক  প্রথম আলো কে বলেন, এটা নিয়ে অনেক দেনদরবার করা হয়েছে, কাজ হয়নি। এখন বাহিনীর অনেক সদস্য মনে করছেন, অর্থ মন্ত্রণালয় বেতনকাঠামো ঠিক করে না দিলে তাঁরা এর বিরুদ্ধে আদালতে যাবেন।\r\nসাবেক আইজিপি এএসএম শাহজাহান  প্রথম আলো কে বলেন, অন্য সরকারি চাকুরেদের যেমন সুবিধা দেওয়া হয়, পুলিশকেও তা দেওয়া উচিত। সেটা না করলে পুলিশের কাছ থেকে কাঙ্ক্ষিত কাজ পাওয়া যাবে না।\r\n","status":true,"publishDate":{"$date":{"$numberLong":"1270404000000"}},"createdAt":{"$date":{"$numberLong":"1751448605556"}},"__v":{"$numberInt":"0"}}
{"_id":{"$oid":"6864fc4c63805761f3fc202c"},"image":"image-1751448652680.webp","title":"বিডিআরে বেসামরিক প্রশাসন গড়ার উদ্যোগ  উচ্চপর্যায়ের সরকারি কমিটিতে আলোচনা ","description":"কামরুল হাসান  ও  রোজিনা ইসলাম \r\nবিডিআর বাহিনীতে প্রশাসনিক ক্যাডারের কর্মকর্তা নিয়োগের উদ্যোগ নেওয়া হয়েছে। গত বুধবার প্রধানমন্ত্রীর কার্যালয়ে সরকারের নীতিনির্ধারকদের এক বৈঠকে এ প্রস্তাব করা হয়।\r\nপ্রস্তাবে বলা হয়, বিডিআর বাহিনীতে বেসামরিক কাজ দেখার জন্য যুগ্ম সচিব, উপসচিব ও জ্যেষ্ঠ সহকারী সচিব পদমর্যাদার কর্মকর্তারা থাকবেন। বাহিনীর জন্য প্রস্তাবিত নতুন আইনের খসড়ায় বিডিআর কর্মকর্তাদের ম্যাজিস্ট্রেসি ক্ষমতার যে অংশ ছিল, তার পরিবর্তে এসব কর্মকর্তার নিয়োগের সুপারিশ করা হয়।\r\nএ প্রস্তাবের ব্যাপারে জানতে চাইলে প্রধানমন্ত্রীর সংস্থাপনবিষয়ক উপদেষ্টা এইচ টি ইমাম বলেন, ‘কমিটির সভায় এ ধরনের প্রস্তাব এসেছে। আমরা এসব প্রস্তাব যাচাই-বাছাই করে দেখছি।’\r\nসূত্র জানায়, সভার প্রস্তাবে বলা হয়, বিডিআর বাহিনীতে ‘সিভিল অ্যান্ড লিগ্যাল অ্যাফেয়ার্স’ (বেসামরিক ও আইনবিষয়ক) নামের নতুন একটি শাখা থাকবে। এর দায়িত্বে থাকবেন অতিরিক্ত মহাপরিচালক, যিনি হবেন যুগ্ম সচিব পদমর্যাদার কর্মকর্তা। এর নিচে থাকবেন একজন পরিচালক, যিনি হবেন উপসচিব পদমর্যাদার। সীমান্তে অপরাধ নিয়ন্ত্রণের জন্য বিডিআরের প্রতিটি সেক্টর সদর দপ্তরে নির্বাহী ম্যাজিস্ট্রেট পদের কর্মকর্তা নিয়োগ করা হবে। জ্যেষ্ঠ সহকারী সচিব পদমর্যাদার এই কর্মকর্তা বেসামরিক ও আইনবিষয়ক কর্মকর্তা হিসেবে কাজ করবেন।\r\nএ বিষয়ে দৃষ্টি আকর্ষণ করা হলে বিডিআরের সাবেক মহাপরিচালক এম আজিজুর রহমান  প্রথম আলো কে বলেন, এই কর্মকর্তাদের অবশ্যই বিডিআরের মহাপরিচালকের অধীনে কাজ করতে হবে। অনেক বাহিনীতে এ ধরনের লোক আছেন। এতে বাহিনীর সদস্যদের আইনি কাজকর্মের ঝামেলা কমে যাবে।\r\nনতুন এ প্রস্তাবে বলা হয়, সিভিল অ্যান্ড লিগ্যাল অ্যাফেয়ার্স শাখার কর্মকর্তারা নির্বাহী ম্যাজিস্ট্রেট হিসেবে দায়িত্ব পালন করবেন। তাঁরা সেক্টর সদর দপ্তরে বেসামরিক প্রশাসনের সঙ্গে সমন্বয় করবেন। বেসামরিক অভাব-অভিযোগের বিষয়ে তাঁরা ব্যবস্থাও নিতে পারবেন। এ ছাড়া ভূমিসংক্রান্ত সব ধরনের জটিলতা নিরসনে তাঁরা দায়িত্ব পালন করবেন। বিডিআরের সব মামলাও তাঁরা পরিচালনা করবেন।\r\nবৈঠকে নতুন এই প্রস্তাবের পক্ষে যুক্তি দেখিয়ে বলা হয়, জেলা পর্যায়ে, বিশেষ করে সীমান্ত এলাকায় অপরাধ নিয়ন্ত্রণ ও সুষ্ঠু আইনশৃঙ্খলা পরিস্থিতি নিশ্চিত করতে বিডিআরকে অনেক কাজ করতে হয়। এ কাজ করতে গিয়ে বিডিআর সাধারণত অপরাধমূলক কাজ এবং অবৈধ নানা তৎপরতা শনাক্ত করে। এ জন্য বর্তমান আইন অনুযায়ী এসব কাজে বিডিআরকে পুলিশের ওপর নির্ভর করতে হয় এবং সেভাবেই মামলা করতে হয়। কিন্তু দীর্ঘ প্রক্রিয়ার কারণে মামলাগুলো একপর্যায়ে দুর্বল হয়ে যায় এবং এর সুফল পায় অপরাধীরা। ফলে বিডিআরের সদস্যদের নৈতিক মনোবলের ওপর নেতিবাচক প্রভাব পড়ে। কিন্তু একজন নির্বাহী ম্যাজিস্ট্রেট বাহিনীতে থাকলে তিনি তাৎক্ষণিক বিষয়টি আমলে নিতে পারবেন এবং সাজা দিতে পারবেন।\r\nজরুরি অবস্থার সময় (প্রাকৃতিক দুর্যোগের মতো ঘটনা) বিডিআরের সদস্যরা যে দায়িত্ব পালন করে থাকেন, তার প্রকৃতি বেসামরিক ধরনের। ফলে এ ক্ষেত্রে ওই বেসামরিক কর্মকর্তারা অনুঘটক হিসেবে কাজ করতে পারবেন।\r\nবৈঠকের ব্যাপারে জানতে চাইলে স্বরাষ্ট্রসচিব আবদুস সোবহান শিকদার  প্রথম আলো কে বলেন, ‘প্রশাসনিক ক্যাডারের কর্মকর্তা নিয়োগের প্রস্তাব আমরা পেয়েছি। এটি এখনো আলোচনার পর্যায়ে রয়েছে।’ সেনাবাহিনীতেও এ ধরনের ক্যাডারের কর্মকর্তা আছেন বলে তিনি জানান।\r\nসূত্র জানায়, বিডিআর বাহিনী পুনর্গঠনের অংশ হিসেবে প্রচলিত বাংলাদেশ রাইফেলস অর্ডার ১৯৭২ ও বাংলাদেশ রাইফেলস (স্পেশাল প্রভিশন) অর্ডিন্যান্স, ১৯৭৬ বিলুপ্ত করার প্রস্তাব রেখে নতুন বিলের খসড়া প্রস্ত্তত করা হয়। এ বিলটিকে ‘বর্ডার গার্ড বাংলাদেশ আইন, ২০০৯’ নামে অভিহিত করার প্রস্তাব করা হয়েছে। বিলটিতে বিডিআরের নাম বদলে বর্ডার গার্ড বাংলাদেশ করার প্রস্তাব করা হয়েছে।\r\nবিডিআর সূত্র জানিয়েছে, বিদ্রোহসহ বড় অপরাধের কারণে সর্বোচ্চ শাস্তি মৃত্যুদণ্ডের বিধান থাকার সুপারিশ করে গত বছরের ১৫ ডিসেম্বর বর্ডার গার্ড বাংলাদেশ আইন, ২০০৯ নামে বিডিআরের প্রস্তাবিত নতুন আইনের খসড়া জমা দেওয়া হয়। নতুন আইনের খসড়ায় সীমান্তে চোরাচালান প্রতিরোধে ভ্রাম্যমাণ আদালত পরিচালনার প্রস্তাব ছিল। এ আদালত ঘটনাস্থলেই চোরাকারবারিদের গ্রেপ্তারের পর সর্বোচ্চ দুই বছর পর্যন্ত সাজা দিতে পারবেন। কিন্তু গত ফেব্রুয়ারির আন্তমন্ত্রণালয় বৈঠকে বিডিআরের ম্যাজিস্ট্রেসি ক্ষমতা দেওয়া নিয়ে আপত্তি ওঠে। এরপর ম্যাজিস্ট্রেসি ক্ষমতা থাকার অংশটুকু বাদ দিতে বলা হলে বিডিআরের পক্ষ থেকে ম্যাজিস্ট্রেসি অংশটুকু বাদ দিয়ে নতুন করে খসড়া জমা দেওয়া হয়। খসড়াটি মন্ত্রিসভা কমিটির বৈঠকে যাওয়ার আগে নীতিনির্ধারকেরা এটি যাচাই-বাছাই করতে বৈঠকে বসেন।\r\nবৈঠকের সঙ্গে সংশ্লিষ্ট সূত্র জানায়, বিডিআর বাহিনীর জন্য প্রস্তাবিত নতুন বিলের খসড়ার ষোড়শ অনুচ্ছেদে সীমান্তে চোরাচালান দমনের জন্য বিডিআরের ভ্রাম্যমাণ আদালত পরিচালনার ক্ষমতার কথা বলা হয়েছিল। বৈঠকে এ অনুচ্ছেদের ১৪০, ১৪১ ও ১৪১ ধারা সংশোধনের প্রস্তাব করা হয়। এর মধ্যে ১৪০(১) ধারার সংশোধনীতে বলা হয়, বিডিআর বাহিনীতে সিভিল অ্যান্ড লিগ্যাল অ্যাফেয়ার্স হিসেবে সরকার নিযুক্ত নির্বাহী ম্যাজিস্ট্রেটরা দায়িত্ব পালন করবেন। তাঁরা ‘ভ্রাম্যমাণ আদালত পরিচালনা আইন, ২০০৯’ অনুসারে সীমান্তের নিরাপত্তা ও আন্তসীমান্ত অপরাধ প্রতিরোধে তাৎক্ষণিক অভিযোগ গ্রহণ করবেন এবং সাজা দিতে পারবেন।\r\nসংশোধনীতে ১৪০ ধারার উপধারা (২) বাতিলের প্রস্তাব করা হয়েছে। এ উপধারায় ভ্রাম্যমাণ আদালতের দুই বছর সাজা দেওয়ার ক্ষমতা দেওয়া হয়েছিল। এ ছাড়া ১৪১-এর (১) ও (২) ধারা সংশোধন করে বর্ডার কর্মকর্তার বদলে সিভিল অ্যান্ড লিগ্যাল অ্যাফেয়ার্স কর্মকর্তা নাম রাখার প্রস্তাব করা হয়েছে। খসড়া আইনের ১৪২ ধারায় ভ্রাম্যমাণ আদালতের সাজাপ্রাপ্তদের চিফ জুডিশিয়াল ম্যাজিস্ট্রেটের আদালতে আপিল করার যে ক্ষমতা দেওয়া হয়েছিল, তা সংশোধন করে জেলা ম্যাজিস্ট্রেট আদালতে আপিল করার প্রস্তাব করা হয়েছে।\r\nএসব প্রস্তাবের ব্যাপারে জানতে চাইলে বিডিআরের মহাপরিচালক মেজর জেনারেল মইনুল ইসলাম  প্রথম আলো কে বলেন, এই বাহিনীকে তার মতো করেই চলতে দিতে হবে। এমন কোনো কিছু করা ঠিক হবে না, যাতে বাহিনীর স্বাভাবিক কার্যক্রম ব্যাহত হয়।\r\n \r\n\r\n","status":true,"publishDate":{"$date":{"$numberLong":"1271095200000"}},"createdAt":{"$date":{"$numberLong":"1751448652744"}},"__v":{"$numberInt":"0"}}
{"_id":{"$oid":"6864fca163805761f3fc2035"},"image":"image-1751448737329.webp","title":"সীমান্তের ওপারে ৩২টি ফেনসিডিল কারখানা  বিএসএফকে সুনির্দিষ্ট তালিকা দিয়েছে বিডিআর ","description":"বাংলাদেশ-ভারত সীমান্তের কাছাকাছি এলাকায় গড়ে উঠেছে ফেনসিডিল তৈরির ৩২টি কারখানা। এসব কারখানায় উৎপাদিত ফেনসিডিল চোরাই পথে বাংলাদেশে এসে ছড়িয়ে পড়ছে। গত মার্চে দিল্লিতে অনুষ্ঠিত দুই দেশের সীমান্তরক্ষী বাহিনীর মহাপরিচালক পর্যায়ের বৈঠকে বিডিআরের পক্ষ থেকে এসব কারখানার একটি তালিকা বিএসএফের হাতে তুলে দিয়ে এর বিরুদ্ধে ব্যবস্থা নিতে অনুরোধ করা হয়।\r\nবিডিআর সূত্র জানায়, এসব কারখানায় উৎপাদিত ফেনসিডিল সীমান্ত দিয়ে রাজশাহীর গোদাগাড়ী, চারঘাট, ইউসুফপুর, মীরগঞ্জ, বাঘা, নাটোরের লালপুর, যশোরের শার্শা, ঝিকরগাছা, কুমিল্লা ও ব্রাহ্মণবাড়িয়ার আখাউড়া হয়ে রাজধানীতে ঢুকছে।\r\nজানতে চাইলে বিডিআরের উপমহাপরিচালক (ডিডিজি) ব্রিগেডিয়ার জেনারেল মো. ওবাইদুল হক  প্রথম আলো কে বলেন, ‘আমরা ফেনসিডিল কারখানার তালিকা দিয়ে বিএসএফকে সেগুলোর ব্যাপারে ব্যবস্থা নিতে অনুরোধ করেছি। কারখানাগুলো বন্ধ হলে ফেনসিডিল পাচার অনেক কমে যাবে।’\r\nতবে যোগাযোগ করা হলে ঢাকায় ভারতীয় হাইকমিশনের কর্মকর্তারা এ ব্যাপারে কোনো মন্তব্য করতে রাজি হননি।\r\nস্বরাষ্ট্র মন্ত্রণালয়ের সূত্র জানায়, প্রধানমন্ত্রী শেখ হাসিনা ভারত সফরের সময় নিষিদ্ধ ফেনসিডিলসহ বিভিন্ন মাদক পাচারের বিষয়ে ভারত-বাংলাদেশের একটি যৌথ ইশতেহারে সই করেন। এর আগে গত বছরের ডিসেম্বরে দুই দেশের স্বরাষ্ট্রসচিব পর্যায়ের বৈঠকে মাদক পাচার নিয়ে আলোচনা হয়। এ সময় দুই দেশ পারস্পরিক সহযোগিতার জন্য একটি সমঝোতা স্মারকেও সই করে। এ ছাড়া সার্কভুক্ত দেশগুলোর মাদক অপরাধসংক্রান্ত তথ্যবিনিময় ডেস্কের সঙ্গে এসব তথ্য আদান-প্রদান করা হচ্ছে। কিন্তু তার পরও পরিস্থিতির উন্নতি হচ্ছে না।\r\nফেনসিডিল পাচার নিয়ে ১ এপ্রিল স্বরাষ্ট্রমন্ত্রী সাহারা খাতুন সংসদে বলেন, প্রধানমন্ত্রীর ভারত সফরের সময় মাদক পাচার প্রতিরোধ কার্যক্রম চালাতে দুই দেশ একমত হয়েছে। গত বছরের ডিসেম্বরে দিল্লিতে অনুষ্ঠিত স্বরাষ্ট্রসচিব পর্যায়ের বৈঠকে দুই দেশ মাদক নিয়ন্ত্রণ সংস্থাগুলোকে শক্তিশালী করার ব্যাপারে একটি সমঝোতা স্মারকে সই করে। গত ৭ থেকে ১২ মার্চ দিল্লিতে সীমান্তরক্ষী বাহিনীর মহাপরিচালক পর্যায়ের বৈঠকে বাংলাদেশ ফেনসিডিল কারখানার একটি তালিকা বিএসএফের কাছে হস্তান্তর করে। স্বরাষ্ট্রমন্ত্রী জানান, সীমান্তে গোয়েন্দা কার্যক্রমের মাধ্যমে ওপারের ফেনসিডিলের কারখানা শনাক্ত করা হচ্ছে।\r\n ৩২ কারখানা:  বিডিআর সূত্র জানায়, বহুজাতিক একটি কোম্পানির তৈরি ফেনসিডিলই একসময় শুধু বাংলাদেশে আসত। কিন্তু বাংলাদেশের বাজার দেখে ভারতের বৈধ-অবৈধ অনেক প্রতিষ্ঠানই ফেনসিডিল তৈরি করতে শুরু করে। এখন ১০-১২টি কোম্পানির উৎপাদিত ফেনসিডিল নিয়মিত আসছে।\r\nবিডিআরের পক্ষ থেকে ফেনসিডিল কারখানার যে তালিকা দেওয়া হয়েছে, তার বেশির ভাগই সীমান্তের ৫০ কিলোমিটারের মধ্যে। তবে সীমান্ত থেকে শত শত কিলোমিটার দূরের কারখানা থেকেও ফেনসিডিল বাংলাদেশে আসছে। তালিকার মধ্যে উত্তর চব্বিশ পরগনার কোটিয়াবাড়ী গ্রামে ইদ্রিস আলী কারখানার নাম রয়েছে। এ কারখানায় তৈরি ফেনসিডিল ভারতের লক্ষ্মীদাড়ি, দাঁতভাঙা বিল হয়ে সাতক্ষীরার ভোমরা এলাকায় আসছে। একই জেলার ইটিন্ডা বাজারে নারায়ণ সেনের কারখানার ফেনসিডিল ঘোড়াডাঙ্গা বিল হয়ে ভোমরা সীমান্ত দিয়ে ঢুকছে। হিমাচল প্রদেশের পরিমল হেলথ কেয়ারের ও মুর্শিদাবাদের লালগোলার একটি কারখানার তৈরি ফেনসিডিল রাজশাহী ও চাঁপাইনবাবগঞ্জ সীমান্ত দিয়ে বাংলাদেশে আসছে। একই সীমান্ত দিয়ে আসছে বহরমপুরের তিনটি কারখানার ফেনসিডিলি। মালদার ইংলিশ বাজারের হিলু সরদার একাই পাঁচটি কারখানার মালিক। এ কারখানাগুলো ইংলিশ বাজার, মালদা সদর, জহুরকান্দো, মুর্শিদাবাদ ও পাকুড়ায় অবস্থিত। এসব কারখানার ফেনসিডিল ভারতের মুলাদিপুর, সাহিলাপুর, লালগোলা হয়ে রাজশাহী ও চাঁপাইনবাবগঞ্জের সীমান্ত দিয়ে বাংলাদেশে আসছে। পশ্চিমবঙ্গের বয়গ্রামের বিপ্লবের কারখানার পণ্য আসছে নৌপথে ভুটিয়াপাড়া, মংলা ও বাসুদেবপুর হয়ে। কোচবিহারের হাসপাতাল মোড়, বালিঘাটপাড়া ও বাংলাবাজারে প্রকাশ মাড়োয়ারি, হাবুল-বাবুল ও বিজয় ঘোষের তৈরি পণ্য আসছে হিলি, কুড়িগ্রাম ও লালমনিরহাটের সীমান্ত দিয়ে। সাতক্ষীরার ওপারের শাকরা, ভোমরা ও কাকডাঙ্গা এলাকায় কারখানা গড়ে তুলেছেন নিতাই দাস। বেনাপোলের ওপারের বনগাঁও পুরান বাজার ও চাঁদপাড়া এলাকায়, সাতক্ষীরার উল্টোদিকে দেবহাটা, শাকরা ও পদ্মশাকরা এলাকায় গোপাল দাস, সঞ্চয় দাস, মন্তু দাস, রমেশ, বিষ্ণু ও তাতাই ফেনসিডিল কারখানা স্থাপন করেছেন। আখাউড়ার ওপারে ত্রিপুরার আমজাদ নগরে নেপাল চন্দ্র ঘোষ ও সুকুমার দেবনাথ, বিশালগড়ে রতন বাবু ও অমিত চক্রবর্তী ফেনসিডিল তৈরির কারখানা স্থাপন করেছেন।\r\nমাদকদ্রব্য নিয়ন্ত্রণ অধিদপ্তরের গোয়েন্দা বিভাগের তথ্যমতে, সীমান্ত পথে ফেনসিডিল আসার পর রাজধানীতে পাঁচ শতাধিক স্থানে ফেনসিডিলের কেনাবেচা চলছে। মোহাম্মদপুর এলাকায় ৫৩টি, ধানমন্ডিতে ৩৩, মিরপুরে ৪০, ডেমরায় ৪০, মতিঝিলে ৪৫, সবুজবাগে ৬০, উত্তরায় ২৫, কোতোয়ালিতে ৪৫, লালবাগে ৩৩, সূত্রাপুরে ৩৯, রমনায় ৪০, তেজগাঁওয়ে ২৩, গুলশানে ২৭ ও খিলগাঁওয়ে ৫২টি স্থানে মাদক কেনাবেচা হচ্ছে।\r\nজানতে চাইলে মাদক নিয়ন্ত্রণ অধিদপ্তরের অতিরিক্ত মহাপরিচালক (মহাপরিচালকের দায়িত্বে) মো. ইউছুফ আলী  প্রথম আলো কে জানান, মাদকদ্রব্য উদ্ধারে ৭ এপ্রিল বিভিন্ন সংস্থার সমন্বয়ে সভা হয়েছে। এতে মাদক উদ্ধারে রাজধানীতে একযোগে বড় ধরনের অভিযানের পরিকল্পনা হয়েছে। তবে অভিযানের দিনক্ষণ গোপন রাখা হয়েছে। \r\n মামলা:  পুলিশ ও মাদকদ্রব্য নিয়ন্ত্রণ কর্মকর্তাদের দেওয়া পরিসংখ্যান অনুযায়ী রাজধানীতে মাদকদ্রব্য বিক্রি ও উদ্ধারের ঘটনায় প্রতি মাসে গড়ে প্রায় ১০০টি করে মামলা হচ্ছে। ২০০৯ সালে মাদকদ্রব্য আইনে সারা দেশে ২৪ হাজার ২৬৮টি মামলা হয়েছে। ২০০৭ সালে মামলা হয়েছিল ১৫ হাজার ৪৭৯টি। তবে এসব মামলায় আসামিদের সাজার হার খুবই কম। বেশির ভাগ ক্ষেত্রেই অপরাধ প্রমাণিত হয় না।\r\nমাদকদ্রব্য নিয়ন্ত্রণ অধিদপ্তরের সূত্র জানায়, এ বছরের দুই মাসে বিভিন্ন অভিযানে সাড়ে সাত হাজার বোতল ফেনসিডিল উদ্ধার করা হয়েছে। মামলা হয়েছে ২০৯টি। ২০০৮ সালে উদ্ধার করা হয় ৫২ হাজার ৮৮৯ বোতল ফেনসিডিল, মামলা হয়েছে এক হাজার ২৫২টি। এভাবে প্রতিবছরই মামলা ও ফেনসিডিল উদ্ধারের সংখ্যা বাড়ছে।\r\nঢাকা মহানগর পুলিশের কমিশনার এ কে এম শহীদুল হক বলেন, মাদকের মূল বাজার হলো রাজধানী। পুলিশ এখন মাদক উদ্ধারে বেশি জোর দিয়েছে। এ কারণে মাদকের মামলার সংখ্যা বেড়ে যাচ্ছে। \r\n অভিমত:  মাদক নিরাময়ের সঙ্গে যুক্ত সংস্থা আপন-এর পরিচালক ব্রাদার রোনাল্ড ড্রাহোজাল  প্রথম আলো কে বলেন, দেশে বর্তমানে ফেনসিডিল মাদকাসক্তের সংখ্যা বেশি। এদের বেশির ভাগই রাজধানীর বাসিন্দা। আগে হেরোইনে আসক্তের সংখ্যা বেশি ছিল; এখন ইয়াবা ও ফেনসিডিলে আসক্তের সংখ্যা বেড়ে গেছে। এসব মাদক বেশি আসছে বলে আসক্ত ব্যক্তিরা সেদিকে ঝঁুকে পড়ছে।\r\n","status":true,"publishDate":{"$date":{"$numberLong":"1271527200000"}},"createdAt":{"$date":{"$numberLong":"1751448737344"}},"__v":{"$numberInt":"0"}}
{"_id":{"$oid":"6864fce563805761f3fc203c"},"image":"image-1751448805566.webp","title":"‘গুপ্তহত্যা’ বন্ধ করতে হবে  অপরাধ পর্যালোচনা সভায় পুলিশ কর্মকর্তাদের তাগিদ ","description":"কামরুল হাসান\r\n আইনশৃঙ্খলা রক্ষাকারী বাহিনীর নাম করে সন্দেহভাজন ব্যক্তিদের ধরে নিয়ে হত্যা করা হচ্ছে। লাশ পাওয়া যাচ্ছে যেখানে-সেখানে। পুলিশের ত্রৈমাসিক অপরাধ পর্যালোচনা সভায় এ ধরনের কর্মকাণ্ডকে ‘গুপ্তহত্যা’ উল্লেখ করে তা অবিলম্বে বন্ধ করার ব্যবস্থা নিতে বলেছেন পুলিশ কর্মকর্তারা। তাঁরা বলেছেন, কোনো বাহিনী এসব ঘটনা ঘটিয়ে থাকলে তা তদন্ত করা উচিত। দুই দিনব্যাপী এ সভা গতকাল মঙ্গলবার সকাল থেকে ঢাকায় পুলিশ সদর দপ্তর মিলনায়তনে শুরু হয়েছে।\r\nএ বিষয়ে জানতে চাইলে পুলিশের মহাপরিদর্শক (আইজিপি) নূর মোহাম্মদ  প্রথম আলো কে বলেন, পুলিশ সুপাররা এ ধরনের হত্যাকাণ্ড নিয়ে আলোচনা করেছেন।\r\n এ বিষয়ে দৃষ্টি আকর্ষণ করা হলে সাবেক আইজিপি এএসএম শাহজাহান  প্রথম আলো কে বলেন, যদি সত্যিকারেই কোনো আইনশৃঙ্খলা রক্ষাকারী বাহিনীর লোক এটা করে থাকে, তবে তা গুরুতর অপরাধ। এটা হত্যাকাণ্ডের চেয়েও ভয়ংকর অপরাধ। এর সঙ্গে কেউ জড়িত থাকলে তার বিরুদ্ধে ব্যবস্থা নেওয়া উচিত।\r\nঅপরাধ পর্যালোচনা সভায় সারা দেশের পুলিশ সুপার থেকে শুরু করে সব অতিরিক্ত ডিআইজি, ডিআইজি, ছয় মহানগর পুলিশের কমিশনাররা, পুলিশ সদর দপ্তরের সব এআইজি, ডিআইজি, অ্যাডিশনাল আইজি, এসবি, সিআইডি ও র‌্যাবের প্রধান উপস্থিত ছিলেন।\r\nপ্রথম দিনের আলোচনার শুরুতেই সারা দেশের অপরাধ পরিস্থিতি নিয়ে বিস্তারিত আলোচনা করা হয়। এরপর পুলিশ বাহিনীর বার্ষিক বাজেট ও প্রশাসনিক বিষয় নিয়ে আলোচনা হয়। আজ সকালে প্রথম অধিবেশনে পুলিশ সুপাররা মাঠপর্যায়ে তাঁদের কাজের ক্ষেত্রে কী ধরনের সমস্যার সম্মুখীন হচ্ছেন, তা জানাবেন। এরপর নতুন করে ৩২ হাজার পুলিশ সদস্য নিয়োগের অগ্রগতি ও বিশেষ শাখার কাজের অগ্রগতি জানানো হবে। সিআইডির পক্ষ থেকে বিভিন্ন মামলার তদন্তে তিন মাসের অগ্রগতি উপস্থাপন করা হবে।\r\nসভায় উপস্থিত একজন কর্মকর্তা বলেন, গতকালের সভায় সাম্প্রতিক সময়ে সংবাদপত্রে প্রকাশিত বিভিন্ন প্রতিবেদন নিয়ে আলোচনা হয়। আলোচনার একপর্যায়ে গুপ্তহত্যার প্রসঙ্গ আসে। একজন কর্মকর্তা বলেন, সাম্প্রতিক সময়ে এ বিষয়টি চরম আকার ধারণ করেছে। দেখা যাচ্ছে, কোনো এক বাহিনীর নাম করে লোকজনকে ধরে নেওয়া হচ্ছে। এরপর লাশ পাওয়া যাচ্ছে যেখানে-সেখানে। এভাবে চলতে থাকলে সন্ত্রাসীরা এ ধরনের কর্মকাণ্ডে যুক্ত হয়ে পড়বে। আরেকজন কর্মকর্তা বলেন, এ পরিস্থিতি খুবই উদ্বেগজনক, এতে কেউই নিরাপদ থাকবে না। একজন কর্মকর্তা ইন্দিরা রোডের একটি ঘটনার কথা উল্লেখ করে বলেন, ওই ঘটনায় একটি বাহিনীর নাম করে এক যুবককে ধরে নিয়ে যাওয়া হয়। পরে তাঁর লাশ পাওয়া গেছে। ওই কর্মকর্তা বলেন, তিনি নিজে এটা তদন্ত করে দেখেন, যুবককে তুলে নিয়ে যাওয়ার আগে একটি বাহিনীর এক কর্মকর্তা ওই যুবকের বোনের সঙ্গে কথা বলেছিলেন। এ বক্তব্য শুনে পুলিশের আইজি তাঁকে এ ব্যাপারে একটি প্রতিবেদন দিতে বলেন। আরেক কর্মকর্তা বলেন, সভায় গুপ্তহত্যার ব্যাপারেই দীর্ঘক্ষণ আলোচনা হয়। বেশির ভাগ কর্মকর্তা এ ধরনের হত্যাকাণ্ড বন্ধ করার কথা বলেন। তাঁরা বলেন, চট্টগ্রাম, নারায়ণগঞ্জসহ বিভিন্ন স্থানে এ ধরনের হত্যার শিকার লোকদের লাশ পাওয়া গেছে। ‘ক্রসফায়ারের’ মতো ঘটনারও তদন্ত করে আইনগতভাবে বিষয়টি নিষ্পত্তি করা হয়। কিন্তু গুপ্তহত্যার ঘটনার কোনো আইনগত ভিত্তি নেই। এটা বিপজ্জনক পরিস্থিতির সৃষ্টি করবে।\r\nউল্লেখ্য, সাম্প্রতিক সময়ে দেশের বিভিন্ন স্থানে বেশ কয়েকটি এ ধরনের হত্যাকাণ্ড ঘটেছে। গত ২৭ এপ্রিল মোহাম্মদপুরে নদীর পারে বালু খুঁড়ে তিন যুবকের লাশ উদ্ধার করা হয়েছে। এর আগের দিন পল্লবী থেকে ঝুট ব্যবসায়ী শহিদুল্লাহর লাশ উদ্ধার করা হয়। গত ১৮ এপ্রিল গাজীপুরে পাওয়া যায় নারায়ণগঞ্জের সন্ত্রাসী নুরুল আমিন মাকসুদের লাশ। \r\nসভায় আলোচনার ব্যাপারে জানতে চাইলে র‌্যাবের মহাপরিচালক হাসান মাহমুদ খন্দকার  প্রথম আলো কে বলেন, কেউ এটা করে থাকলে আইন অনুযায়ী তার তদন্ত হওয়া উচিত। যাতে এ ধরনের ঘটনা আর না ঘটতে পারে।\r\nমানবাধিকার সংগঠন আইন ও সালিশ কেন্দ্রের নির্বাহী পরিচালক ও বিগত তত্ত্বাবধায়ক সরকারের উপদেষ্টা সুলতানা কামাল  প্রথম আলো কে বলেন, ‘যে হারে গুপ্তহত্যা ঘটছে, অজ্ঞাত লাশ পাওয়া যাচ্ছে, কারা কার হাতে কীভাবে নিহত হলেন, তাও জানা যাচ্ছে না। এটা খুবই উদ্বেগজনক।’\r\n অন্য প্রসঙ্গ:  সভার সূত্র জানায়, কয়েকজন পুলিশ সুপার মেয়েদের উত্ত্যক্ত করা নিয়েও আলোচনা করেন। বলা হয়, বখাটের উপদ্রবের কারণে কিশোরী-তরুণীরা আত্মহত্যা করছে। এটা খুবই উদ্বেগজনক। পুলিশ সুপাররা এটা বন্ধ করার কথা বলেন। আইজিপি পুলিশ সুপারদের বলেন, এ ব্যাপারে কী ধরনের পদক্ষেপ নেওয়া হবে, আগামী সাত দিনের মধ্যে পুলিশ সুপারদের কাছে তার দিকনির্দেশনা পাঠানো হবে। সবাইকে সেটা মেনে চলার নির্দেশ দেন তিনি।\r\nসূত্র জানায়, সভায় টেন্ডার-সন্ত্রাস নিয়েও আলোচনা হয়। এতে বলা হয়, টেন্ডার বাক্সগুলো শুধু নির্ধারিত কার্যালয়ে না রেখে থানা বা জেলা পুলিশের কার্যালয়ে রাখতে হবে, যাতে করে কেউ বাক্স দখল করতে না পারে।\r\nসভায় সাইবার অপরাধ নিয়ে একজন কর্মকর্তা বলেন, সাইবার অপরাধ বন্ধ করার পদক্ষেপ হিসেবে বিটিআরসিকে কিছু আপত্তিকর ওয়েবসাইট বন্ধ করতে বলা হয়েছিল। কিন্তু এক মাস পর আবার সেসব অশ্লীল সাইট চালু হয়ে গেছে। \r\nএক কর্মকর্তা বলেন, আদালতের নির্দেশে দেশে হত্যা মামলার সংখ্যা বাড়ছে। দেখা যাচ্ছে, আত্মহত্যার ঘটনা উল্লেখ করা হলেও আদালত সেটাকে হত্যা মামলা হিসেবে দায়ের করার আদেশ দিচ্ছেন। এতে করে হত্যা মামলার সংখ্যা বেড়ে যাচ্ছে। \r\nজেলা পুলিশের এক সুপার অভিযোগ করেন, বিচার বিভাগ পৃথক হওয়ার পর তাঁদের কাজের সমস্যা হচ্ছে। এখন তদন্ত করার আগেই জেলা আদালতগুলো পুলিশের বিরুদ্ধে অভিযোগ পাওয়ামাত্র মামলা নিচ্ছেন। ওই কর্মকর্তা এ প্রসঙ্গে ঝালকাঠির একটি ঘটনার কথা উল্লেখ করেন। \r\nআরেকজন পুলিশ সুপার বলেন, অনেক জেলা জজ তাঁদের জন্য সার্বক্ষণিক নিরাপত্তাকর্মী চান। কিন্তু পুলিশের পক্ষে এভাবে নিরাপত্তা দেওয়া কঠিন। সভায় পুলিশের অতিরিক্ত মহাপরিদর্শক এ জন্য ব্যক্তিগত সম্পর্কোন্নয়নের পরামর্শ দেন।  \r\nপরিসংখ্যান:  সভায় গত তিন মাসে সারা দেশের অপরাধ পরিস্থিতির চিত্র তুলে ধরা হয়। এতে বলা হয়, এ বছরের জানুয়ারি থেকে মার্চ পর্যন্ত তিন মাসে দেশের সবগুলো থানায় ৩৭ হাজার ৭৯২টি মামলা রেকর্ড করা হয়েছে। এতে দেখা গেছে, প্রতি মাসে গড়ে ১২ হাজার ৫৯৭টি অপরাধ রেকর্ড করা হয়েছে (দিনে ৪২০টি করে)। এই সংখ্যা ২০০৯ সালের প্রথম তিন মাসের তুলনায় বেশি। ওই তিন মাসে সারা দেশে ৩৬ হাজার ৯০৪টি অপরাধ রেকর্ড করা হয়েছিল। তবে গত বছরের শেষের তিন মাসের তুলনায় এ সংখ্যা কম বলে উল্লেখ করা হয়েছে। \r\nঅপরাধ পরিসংখ্যানে বলা হয়, জানুয়ারি থেকে মার্চ পর্যন্ত তিন মাসে সারা দেশে ২৮টি ডাকাতি, ২৪০টি দস্যুতার ঘটনা ঘটেছে। এ সময় খুন হয়েছে ৯৬৯টি। এর মধ্যে রাজনৈতিক খুনের ঘটনা ঘটেছে পাঁচটি, চাঁদা আদায়ের ঘটনায় মামলা হয়েছে ৬৪, ছিনতাই ২৪৪, দরপত্রে বাধা দেওয়ার ঘটনা পাঁচটি এবং দাঙ্গার ঘটনা ঘটেছে ৩৭টি। \r\nতিন মাসে দেশে নারী নির্যাতনের ঘটনা ঘটেছে তিন হাজার সাতটি, শিশু নির্যাতনের ঘটনা ৩২৪টি। এ সময় ৬৩৩টি ধর্ষণের ঘটনা ঘটেছে। এ ছাড়া ১৮০টি অপহরণ হয়েছে। তিন মাসে পুলিশের ওপর হামলার ঘটনা ছিল ১০৫টি, চুরির ঘটনা ছিল দুই হাজার ১০৭। \r\nসভায় শুধু মার্চের সড়ক দুর্ঘটনার চিত্র তুলে ধরা হয়। এতে বলা হয়, এ সময় দেশের সড়ক-মহাসড়কে ২৫০টি সড়ক দুর্ঘটনা ঘটেছে। এতে ২১১ জন নিহত হয়েছেন। গুরুতর আহত হয়েছেন ১৯৭ জন। বেশির ভাগ দুর্ঘটনা ঘটেছে বাসের নিচে চাপা পড়ে। এক মাসেই ৯৮টি বাস-দুর্ঘটনা ঘটেছে।\r\n \r\n","status":true,"publishDate":{"$date":{"$numberLong":"1272996000000"}},"createdAt":{"$date":{"$numberLong":"1751448805580"}},"__v":{"$numberInt":"0"}}
{"_id":{"$oid":"6864fd1663805761f3fc2040"},"image":"image-1751448854658.webp","title":"হাইকমিশন ও উড়োজাহাজের নিরাপত্তায় নিজস্ব বাহিনী বসাতে চায় ভারত  প্রস্তাব নিয়ে ভাবছে বাংলাদেশ ","description":"জঙ্গি হামলার আশঙ্কায় ভারতীয় হাইকমিশনে ‘এসএসবি’ ও উড়োজাহাজে ‘স্কাই মার্শাল’ মোতায়েনের প্রস্তাবে ইতিবাচক সাড়া দেওয়ার কথা ভাবছে সরকার। এ ব্যাপারে সরকারের শীর্ষ পর্যায় থেকে শিগগিরই সিদ্ধান্ত নেওয়া হবে বলে সংশ্লিষ্ট সূত্রগুলো জানিয়েছে।\r\nঢাকায় ভারতীয় হাইকমিশন এবং ভারতের বিভিন্ন স্থাপনা ও উড়োজাহাজে জঙ্গিরা নাশকতামূলক তৎপরতা চালাতে পারে—গোয়েন্দা সূত্রের এমন তথ্যের ভিত্তিতে সাম্প্রতিক সময়ে ভারত নিজস্ব উদ্যোগে নিরাপত্তাব্যবস্থা গড়ে তোলার কথা ভাবছে। এ ব্যাপারে অনুমতি চেয়ে বাংলাদেশের কাছে চিঠি লিখেছে ভারতীয় কর্তৃপক্ষ।\r\nপররাষ্ট্র মন্ত্রণালয় সূত্রে জানা গেছে, গত বছরের শেষের দিকে হাইকমিশনের জন্য বিশেষ নিরাপত্তা দল পাঠানো এবং এ বছরের জানুয়ারিতে স্কাই মার্শাল (উড্ডয়নকালে উড়োজাহাজে অস্ত্রধারী বিশেষ নিরাপত্তারক্ষী) মোতায়েনের ব্যাপারে বাংলাদেশকে চিঠি দেয় ভারত।\r\nজানতে চাইলে স্বরাষ্ট্র প্রতিমন্ত্রী শামসুল হক  প্রথম আলো কে বলেন, ‘দূতাবাসের অভ্যন্তরের নিরাপত্তা আমরা দিই না, দূতাবাসের নিরাপত্তা তারা নিজেরাই করে। আমাদের দেশের মানুষের নিরাপত্তা আমরা দিই। ভারতীয় হাইকমিশন থেকে পররাষ্ট্র মন্ত্রণালয়ের মাধ্যমে একটি প্রস্তাব এসেছে। সেটা স্বরাষ্ট্র মন্ত্রণালয়ে এলে আমরা বিবেচনা করব।’\r\nসংশ্লিষ্ট গোয়েন্দা সূত্রগুলো জানিয়েছে, বর্তমানে যুক্তরাষ্ট্র ও যুক্তরাজ্যের দূতাবাসে নিজস্ব নিরাপত্তা বাহিনী মোতায়েন রয়েছে।\r\nস্বরাষ্ট্র মন্ত্রণালয় সূত্রে জানা গেছে, স্কাই মার্শাল নিয়োগের বিষয়ে আলোচনার জন্য এ সপ্তাহে ভারতের বিশেষায়িত নিরাপত্তা বাহিনী ন্যাশনাল সিকিউরিটি গার্ডের (এনএসজি) একটি প্রতিনিধিদলের ঢাকা আসার কথা রয়েছে। স্কাই মার্শাল হিসেবে এনএসজির সদস্যদের মোতায়েন করা হবে। বিশেষ পরিস্থিতিতে সব ধরনের সন্ত্রাসবাদ দমনে কাজ করে ভারতীয় এই বাহিনী। এদিকে স্কাই মার্শাল মোতায়েনসংক্রান্ত বিষয়ে আগামী সপ্তাহে স্বরাষ্ট্র মন্ত্রণালয়ে একটি আন্তমন্ত্রণালয় সভা হওয়ার কথা রয়েছে।\r\nভারতের প্রস্তাবে সাড়া দিয়ে স্কাই মার্শাল মোতায়েনে সম্মতি জানানো হবে কি না—জানতে চাইলে বেসামরিক বিমান চলাচল ও পর্যটন মন্ত্রণালয়ের সচিব শফিক আলম মেহেদী সরাসরি কোনো মন্তব্য করেননি। এ বিষয়ে স্বরাষ্ট্র মন্ত্রণালয় চূড়ান্ত মতামত দেবে উল্লেখ করে তিনি বলেন, ‘বিশ্বের যেকোনো আন্তর্জাতিক বিমানবন্দরের নিরাপত্তার ব্যাপারে একটি বিশ্বমান বজায় রাখার বাধ্যবাধকতা রয়েছে। আমরা আন্তর্জাতিক সিভিল এভিয়েশন সংস্থার (আইকাও) নিরাপত্তা-বিধি মেনে বিমানবন্দরগুলোকে সম্পূর্ণ নিরাপদ করতে চাই।’\r\nপ্রসঙ্গত, আইকাও নিয়মানুযায়ী সংস্থাভুক্ত দেশগুলোয় উড়োজাহাজের নিরাপত্তা নিশ্চিত করতে স্কাই মার্শাল নিয়োগ করবে। সংস্থার সদস্য হিসেবে ভারতের প্রস্তাবে সাড়া দিতে বাংলাদেশের কোনো বাধা নেই।\r\nজানা গেছে, এ বছরের জানুয়ারিতে স্কাই মার্শাল নিয়োগের বিষয়টি উল্লেখ করে বাংলাদেশের কাছে প্রস্তাব পাঠায় ভারত। স্কাই মার্শাল উড়োজাহাজের বিশেষ একটি জায়গায় অবস্থান করে বিমান ছিনতাই কিংবা সম্ভাব্য নাশকতামূলক তৎপরতা ঠেকাতে প্রস্ত্তত থাকে। নিয়মানুযায়ী স্কাই মার্শালকে বিমান উড্ডয়নের আগে ও গন্তব্যে পৌঁছানোর পর শুল্ক ও আবগারি কর্তৃপক্ষের কাছে অস্ত্র জমা দিতে হবে।\r\nগত জানুয়ারিতে ভারত নেপালের কাছেও স্কাই মার্শাল নিয়োগের অনুরোধ জানিয়ে চিঠি দেয়। কিন্তু রাজনৈতিক পরিস্থিতি অস্থিতিশীল থাকায় এখনো ভারতকে চূড়ান্ত সিদ্ধান্ত জানায়নি নেপাল। \r\n হাইকমিশনের নিরাপত্তায় বিশেষ বাহিনী:  নিজস্ব উদ্যোগে ভারতীয় হাইকমিশনের নিরাপত্তা নিশ্চিত করতে ৭ এপ্রিল বাংলাদেশ সরকারকে চিঠি লেখে ভারত। পররাষ্ট্র মন্ত্রণালয়কে ভারতীয় হাইকমিশন থেকে পাঠানো চিঠিতে বলা হয়, সংশ্লিষ্ট গোয়েন্দা সূত্রগুলোর তথ্য অনুযায়ী ঢাকায় ভারতীয় হাইকমিশন ও অন্য ভারতীয় স্থাপনাগুলোতে জঙ্গি হামলার আশঙ্কা রয়েছে। এমন পরিস্থিতিতে হাইকমিশনের নিরাপত্তা নিশ্চিত করতে ৩৬ সদস্যবিশিষ্ট একটি দল মোতায়েনের প্রস্তাব দেয় ভারত।\r\nভারতের দেওয়া প্রস্তাবে বলা হয়েছে, কেন্দ্রীয় আধাসামরিক বাহিনী সশস্ত্র সীমা বলের (এসএসবি) সদস্যদের নিয়ে ৩৬ সদস্যের নিরাপত্তা বাহিনী গঠন করা হবে। বাংলাদেশে দায়িত্ব পালনের সময় বিশেষ ওই নিরাপত্তা বাহিনীর সদস্যরা গুলশানে ভারতীয় হাইকমিশনে থাকবেন। নিরাপত্তা দলে যেসব সদস্য থাকবেন, তাঁদের পদবি এবং তাঁরা কী ধরনের অস্ত্র বহন করবেন, সে বিষয়েও বাংলাদেশকে জানানো হয়েছে।\r\nএ ব্যাপারে যত শিগগির সম্ভব চূড়ান্ত সিদ্ধান্ত জানাতে ৭ এপ্রিল পাঠানো চিঠিতে বাংলাদেশকে অনুরোধ জানায় ভারত।\r\n \r\n","status":true,"publishDate":{"$date":{"$numberLong":"1274637600000"}},"createdAt":{"$date":{"$numberLong":"1751448854722"}},"__v":{"$numberInt":"0"}}
{"_id":{"$oid":"6864fd4563805761f3fc2044"},"image":"image-1751448901752.webp","title":"গৌতম হত্যা মামলা","description":"পুলিশের তদন্ত কমিটির প্রতিবেদন \r\n‘হায়দার’ নামে কেউ জড়িত কি না সংশয়\r\nকামরুল হাসান\r\n পুলিশের উপপরিদর্শক (এসআই) গৌতম কুমার রায় হত্যা মামলায় গ্রেপ্তার করা দুই হায়দারের কেউই এ হত্যাকাণ্ডে জড়িত কি না, তা নিয়ে সন্দেহ প্রকাশ করেছে পুলিশেরই উচ্চপর্যায়ের তদন্ত কমিটি। কমিটির সদস্যরা গত বৃহস্পতিবার বিকেলে পুলিশ সদর দপ্তরে এআইজি (গোপনীয়) চৌধুরী আবদুল্লাহ আল মামুনের হাতে তাঁদের তদন্ত প্রতিবেদন তুলে দেন। \r\nসংশ্লিষ্ট সূত্র জানায়, কমিটির প্রতিবেদনে হায়দার নামের কোনো আসামি এ হত্যার সঙ্গে জড়িত কি না, তা যাচাই করে দেখার জন্য তদন্তকারী কতৃ‌র্পক্ষকে পরামর্শ দেওয়া হয়েছে। প্রতিবেদনে বলা হয়, মহানগর পুলিশ যাঁকে হায়দার বলে গ্রেপ্তার করেছে, তাঁর নাম হায়দার নয়। আসামিদের আরও নিবিড়ভাবে জিজ্ঞাসাবাদের জন্য টিএফআই সেলে পাঠাতে বলেছে কমিটি। \r\nকমিটির প্রতিবেদনের ব্যাপারে জানতে চাইলে পুলিশের মহাপরিদর্শক (আইজিপি) নূর মোহাম্মদ  প্রথম আলো কে বলেন, ‘দুই দিন সরকারি ছুটি থাকায় আমি প্রতিবেদনটি পড়তে পারিনি।’ তবে মহানগর পুলিশ ও র‌্যাবের কর্মকর্তারা এ ব্যাপারে কোনো মন্তব্য করতে রাজি হননি।\r\nগত ১৯ এপ্রিল রাতে ধোলাইখালে খুন হন বংশাল থানার এসআই গৌতম রায়। এরপর এ ঘটনায় জড়িত হিসেবে হায়দার, জাকির ও মানিক—এই তিনজনের নাম পান আইনশৃঙ্খলা রক্ষাকারী বাহিনীর বিভিন্ন সংস্থার তদন্ত-সংশ্লিষ্ট কর্মকর্তারা। মহানগর গোয়েন্দা পুলিশ (ডিবি) এ ঘটনায় আহাম্মদ আলী ওরফে হায়দার এবং জাকির ওরফে বাইট্টা জাকির নামের দুজনকে গ্রেপ্তার করে। একই সময়ে র‌্যাবও হায়দার আলী ও জাকির হোসেন নামের অপর দুজনকে গ্রেপ্তার করে। এরপর একই মামলায় দুজন হায়দার ও দুজন জাকির গ্রেপ্তার হওয়ায় এ নিয়ে ব্যাপক বিভ্রান্তি দেখা দেয়।\r\nঢাকা মহানগর পুলিশের কমিশনার এ কে এম শহীদুল হক গত ২১ মে সংবাদ সম্মেলন করে বলেন, গৌতম হত্যা মামলায় পুলিশের হাতে গ্রেপ্তার হওয়া কাইল্যা জাকির, জামাল মল্লিক ও আহমেদ হায়দার ওরফে হাদি হত্যাকাণ্ডের সঙ্গে জড়িত। এ খুনের ঘটনায় র‌্যাবের হাতে গ্রেপ্তার হওয়া জাকির হোসেন ও আলী হায়দারের কোনো সংশ্লিষ্টতা পাওয়া যায়নি। পুলিশ এ ঘটনায় জড়িত পুরো চক্রটিকে শনাক্ত করেছে বলেও কমিশনার দাবি করেন।\r\nএর আগে র‌্যাব হায়দার ও জাকির নামের অন্য দুই আসামিকে গ্রেপ্তার করে একই কথা জানায়। \r\nফলে এ নিয়ে ব্যাপক বিভ্রান্তি দেখা দেয়। এই বিভ্রান্তি দূর করতে গত ২২ মে র‌্যাব ও মহানগর পুলিশের সঙ্গে বৈঠক করেন পুলিশের আইজি। \r\nএই বিভ্রান্তি দূর করতে   গত ২৭ এপ্রিল পুলিশের অপরাধ তদন্ত বিভাগের (সিআইডি) প্রধান সৈয়দ শাহজামান রাজকে প্রধান করে চার সদস্যের একটি উচ্চপর্যায়ের তদন্ত কমিটি করে পুলিশ সদর দপ্তর। কমিটির অন্য তিন সদস্য ছিলেন ঢাকা মহানগর পুলিশের অতিরিক্ত কমিশনার মোহাম্মদ আবুল কাশেম, র‌্যাবের গোয়েন্দা শাখার প্রধান লে. কর্নেল জিয়াউল আহসান এবং পুলিশ সদর দপ্তরের এআইজি আমিনুল ইসলাম। \r\nকমিটির প্রতিবেদনে বলা হয়, পুলিশ ও র‌্যাব হায়দার নামের পৃথক দুই ব্যক্তিকে গ্রেপ্তার করে, যাঁরা দুজনই একই খুনের সঙ্গে জড়িত বলে দাবি করা হয়। এ-সংক্রান্ত খবর সংবাদপত্রে প্রকাশ হওয়ার পর আইনশৃঙ্খলা রক্ষাকারী বাহিনী সম্পর্কে জনমনে মারাত্মক বিভ্রান্তি ও বিশ্বাসযোগ্যতা নিয়ে সংশয়ের সৃষ্টি হয়। \r\nপ্রতিবেদনে বলা হয়, ঢাকা মহানগর পুলিশ হায়দার নামের যাঁকে গ্রেপ্তার করে তিনি হায়দার নন। তাঁর প্রকৃত নাম আহম্মেদ আলী। বাড়ি স্বামীবাগ মুন্সিরটেকে। কমিটি তাঁর পাসপোর্ট ও জাতীয় পরিচয়পত্র যাচাই করেছে বলে উল্লেখ করা হয়েছে। \r\nপ্রতিবেদনে র‌্যাবের হায়দার সম্পর্কে বলা হয়, র‌্যাবের হাতে গ্রেপ্তার হওয়া হায়দারের প্রকৃত নাম আলী হায়দার। বাড়ি সূত্রাপুরের লালমোহন সাহা স্ট্রিটে। \r\nএতে আরও বলা হয়, এ মামলায় আলী আহমদ নিজেকে সম্পৃক্ত করে ১৬৪ ধারায় স্বীকারোক্তিমূলক জবানবন্দি দিয়েছেন। আবার আলী হায়দারকে সন্দিগ্ধ করে এ মামলায় গ্রেপ্তার দেখানো হয়েছে। \r\nতবে এই দুই হায়দারের কেউই এই হত্যাকাণ্ডে জড়িত কি না, কমিটি তা তদন্তকারী কতৃ‌র্পক্ষকে যাচাই করে দেখার পরারর্শ দেয়। কমিটি তাদের মতামতে বলেছে, প্রকৃতপক্ষে হায়দার নামের কোনো আসামি এতে জড়িত কি না, তা নিশ্চিত হতে আরও নিবিড় তদন্তের প্রয়োজন। গ্রেপ্তার করা আসামিদের ঘটনাপূর্ব অবস্থান, ঘটনা-পরবর্তী কার্যকলাপ, পারিপার্শ্বিক সাক্ষ্য এবং হত্যাকাণ্ডে ব্যবহৃত অস্ত্র ও গুলির ব্যালাস্টিক (আগ্নেয়াস্ত্র ব্যবহারসংক্রান্ত) প্রতিবেদন পেলে আসামিদের শনাক্ত করা সম্ভব। এ মামলায় কাউকে হয়রানির জন্য গ্রেপ্তার করা হয়নি বলে কমিটি মতামত দিয়েছে। কমিটি তাদের প্রতিবেদনে মামলাটি তদন্তের জন্য আরও সময় দেওয়ার প্রয়োজনীয়তার কথাও উল্লেখ করেছে।\r\nউল্লেখ্য, গত ১৮ মে মামলাটি স্বরাষ্ট্র মন্ত্রণালয়ের মনিটরিং সেলে চাঞ্চল্যকর মামলা হিসেবে অন্তভু‌র্ক্ত হয়। ঢাকা মহানগর গোয়েন্দা পুলিশ মামলাটি তদন্ত করছে।\r\n \r\n","status":true,"publishDate":{"$date":{"$numberLong":"1275156000000"}},"createdAt":{"$date":{"$numberLong":"1751448901880"}},"__v":{"$numberInt":"0"}}
{"_id":{"$oid":"6864fd7b63805761f3fc2048"},"image":"image-1751448955071.webp","title":"ফৌজদারি অভিযোগ থেকে রেহাই পাচ্ছে দেড় হাজার পিলখানা হত্যাকাণ্ড ","description":"l\tসিআইডির অভিযোগপত্র প্রস্ত্তত\r\n l\tবিদ্রোহের মামলার আসামি হওয়ায় কেউ মুক্তি পাচ্ছেন না \r\nকামরুল হাসান\r\n বিডিআর বিদ্রোহের ঘটনায় খুন, লুটপাট, ভাঙচুর, অগ্নিসংযোগসহ বিভিন্ন অপরাধে গ্রেপ্তার হওয়া বেশির ভাগ আসামিই অভিযোগ থেকে অব্যাহতি পাচ্ছেন। এই ফৌজদারি মামলায় গ্রেপ্তার করা হয় দুই হাজার ৩০২ জনকে। সিআইডি অভিযোগপত্র দেওয়ার প্রস্ত্ততি শুরু করেছে প্রায় ৮৫০ জনের বিরুদ্ধে।\r\nজানা যায়, পর্যাপ্ত সাক্ষ্য-প্রমাণ না পাওয়ায় বাকি প্রায় দেড় হাজার আসামিকে অব্যাহতি দেওয়া হচ্ছে। বিএনপির সাবেক সাংসদ নাসির উদ্দীন আহম্মেদ পিন্টু ও হাজারীবাগের আওয়ামী লীগের নেতা তোরাব আলীকেও আসামি করা হচ্ছে।\r\nজানতে চাইলে সিআইডির বিশেষ পুলিশ সুপার আবদুল কাহার আকন্দ  প্রথম আলো কে বলেন, অভিযোগপত্র দেওয়ার সব প্রস্ত্ততি চূড়ান্ত হয়েছে। এ মাসের মাঝামাঝি সময় তাঁরা অভিযোগপত্র আদালতে জমা দেওয়ার চিন্তাভাবনা করছেন। \r\nবিডিআরের উপমহাপরিচালক ব্রিগেডিয়ার জেনারেল ওবাইদুল হক  প্রথম আলো কে বলেন, সিআইডি যেসব আসামিকে অব্যাহতি দিচ্ছে, তাঁরা বিডিআরের নিজস্ব আইনে বিচারের মুখোমুখি হচ্ছেন। ফলে তাঁরা মুক্তি পাচ্ছেন না। এই আইনে সর্বোচ্চ সাজা সাত বছর কারাদণ্ড। ফৌজদারি আইনে সর্বোচ্চ সাজা মৃত্যুদণ্ড।\r\nসিআইডির কর্মকর্তারা জানান, অভিযোগপত্র দেওয়ার জন্য তাঁরা দিনরাত কাজ করে যাচ্ছেন। ইতিমধ্যে মামলার সাক্ষ্য-স্মারক (এমই) তৈরি করা হয়েছে। আইনজীবীদের সঙ্গেও মামলার তথ্য-প্রমাণ নিয়ে সিআইডির কর্মকর্তারা কথা বলছেন। কর্মকর্তারা জানান, সরকারি কৌঁসুলি বর্তমানে বিদেশে আছেন, তিনি এলেই সাক্ষ্য-স্মারক তাঁর কাছে পাঠানো হবে।\r\n২০০৯ সালের ২৫ ও ২৬ ফেব্রুয়ারি পিলখানায় বিডিআর সদর দপ্তরে এই বাহিনীর সদস্যদের বিদ্রোহে ৫৭ সেনা কর্মকর্তাসহ ৭৪ জন নিহত হন। এ ঘটনায় লালবাগ থানায় করা একটি মামলা পরে নিউমার্কেট থানায় স্থানান্তর করা হয়। সিআইডির বিশেষ পুলিশ সুপার আবদুল কাহার আকন্দ মামলাটি তদন্ত করছেন। তাঁকে সহায়তা করছে সিআইডির ২০০ জনের একটি দল।\r\nএর আগে পিলখানা বিদ্রোহের ঘটনা তদন্তে সিআইডির পাশাপাশি অবসরপ্রাপ্ত সরকারি কর্মকর্তা আনিস-উজ-জামানের নেতৃত্বে স্বরাষ্ট্র মন্ত্রণালয় একটি তদন্ত কমিটি গঠন করে। এ ছাড়া লে. জেনারেল জাহাঙ্গীর আলম চৌধুরীর নেতৃত্বে একটি তদন্ত আদালত গঠন করে সেনাবাহিনী।\r\n গ্রেপ্তার, জিজ্ঞাসাবাদ:  সিআইডির কর্মকর্তারা জানান, বিদ্রোহ মামলায় এ পর্যন্ত দুই হাজার ৩০২ জনকে গ্রেপ্তার করা হয়। তাঁদের মধ্যে দুই হাজার ২৫০ জন বিডিআর জওয়ান। মন্ত্রী, সাংসদ, র‌্যাব, বিডিআর কর্মকর্তা, পুলিশ, সেনাসদস্যসহ জিজ্ঞাসাবাদ করা হয়েছে সাত হাজার ৯৭৪ জনকে। তাঁদের মধ্যে সাধারণ নাগরিক ৪৩১ জন, বিডিআরে কর্মরত সাধারণ সদস্য ৩১১ জন। এ পর্যন্ত দুই হাজার ২০০ জনকে রিমান্ডে নেওয়া হয়েছে। তাঁদের মধ্যে আদালতে ১৬৪ ধারায় স্বীকারোক্তিমূলক জবানবন্দি দিয়েছেন ৯৫৬ জন। এ মামলার আলামত সংগ্রহ করা হয়েছে তিন হাজার ৭০০টি। বিডিআরের নিহত মহাপরিচালকসহ বিভিন্ন কর্মকর্তার মোবাইল ফোন, পরিবারগুলোর স্বর্ণালংকারসহ লুণ্ঠিত অনেক মালামাল উদ্ধার করা হয়েছে।\r\n আসামি:  তদন্তের সঙ্গে সংশ্লিষ্ট কর্মকর্তারা জানান, পিলখানায় বিদ্রোহের সময় প্রায় চার হাজার অস্ত্র থেকে গুলিবর্ষণ করা হয়। তদন্তের প্রাথমিক পর্যায়ে সিদ্ধান্ত হয়েছিল, যাঁরা অস্ত্র ধরেছেন তাঁদের সবাইকে সিআইডির মামলার আসামি করা হবে। একটি অস্ত্রের জন্য একজন করে জওয়ানকে অভিযুক্ত করা হবে। কিন্তু তদন্তের প্রায় শেষ পর্যায়ে এসে কর্মকর্তারা জানান, এত জওয়ানের বিরুদ্ধে অভিযোগ প্রমাণ করার মতো পর্যাপ্ত সাক্ষ্য বা তথ্য জোগাড় করা সম্ভব নয়। গুরুত্বপূর্ণ সাক্ষ্য বলতে আসামির স্বীকারোক্তিমূলক জবানবন্দিই তাদের ভরসা।\r\n যাঁরা নেতৃত্ব দিয়েছেন : সিআইডির কর্মকর্তা  প্রথম আলো কে জানান, নিজেদের দাবি আদায়ের জন্য বিডিআর সদস্যদের পরিকল্পনাতেই এ বিদ্রোহ হয়েছিল। বিদ্রোহের কোনো একক নেতা খঁুজে পাননি তাঁরা। তবে জওয়ানদের জিজ্ঞাসাবাদের ভিত্তিতে তাঁরা বিদ্রোহের বিভিন্ন পর্যায়ের নেতাদের শনাক্ত করেছেন। তাঁদের মধ্যে উপসহকারী পরিচালক (ডিএডি) তৌহিদ, হাবিব, জলিল, নাসির ও রহিম, সুবেদার মেজর গোফরান, নায়েক সুবেদার মনোরঞ্জন, হাবিলদার মনিরুজ্জামান, জওয়ান সেলিম রেজা, তারেক, আইয়ুব, কাজল, সাহাবুদ্দিন, মুহিত, মাইনুদ্দিন, রেজাউল, রুবেল, হাবিব ও সাহাদত, ল্যান্স নায়েক সাইদুর, লুৎফর রহমান, জাকারিয়া, ওবায়েদ উল্লেখযোগ্য। পলাতক ২৩ জনসহ ৫০ জনকে পরিকল্পনাকারী হিসেবে মামলার আসামি করা হচ্ছে বলে জানা গেছে। \r\nসিআইডির কর্মকর্তারা জানান, জওয়ানদের মধ্যে বিদ্রোহের ব্যাপারে প্রথম পরিকল্পনা বৈঠকে যাঁরা উপস্থিত ছিলেন, তাঁদের দু-একজন ছাড়া কেউই সব বৈঠকে ছিলেন না। আবার পরিকল্পনার সঙ্গে যুক্ত ছিলেন না এমন জওয়ানেরা বিদ্রোহের সময় সবচেয়ে বেশি ধ্বংসযজ্ঞ চালান। কর্মকর্তাদের বেছে বেছে হত্যা, লাশ গুম ও নারীদের লাঞ্ছিত করেছেন তাঁরা। তাঁদের মধ্যে ১৯৯১ সালে বিদ্রোহে জড়িত ছিলেন এমন সদস্যও আছে।\r\n পরিকল্পনা:  সূত্র জানায়, সিআইডির অভিযোগপত্রে বিডিআর বিদ্রোহের আগে ১৬ ফেব্রুয়ারির বৈঠককেই বিদ্রোহের প্রথম পরিকল্পনা হিসেবে উল্লেখ করা হচ্ছে। এতে বলা হয়েছে, জওয়ানেরা বিদ্রোহের আগে মোট চারবার বৈঠক করেন। তিনটি বৈঠক হয় বিডিআর সদর দপ্তরের বাইরে। ওই বৈঠকে বাড়ির মালিক হিসেবে বিডিআরের এক সদস্যের দুই আত্মীয় ছাড়া বাইরের আর কোনো লোক ছিলেন না। সবচেয়ে গুরুত্বপূর্ণ বৈঠক হয় ২৪ ফেব্রুয়ারি রাতে। এ বৈঠকে ৪৪ রাইফেল ব্যাটালিয়নের ছয়জন, ১৩ রাইফেলের সাতজন, ৩৪ রাইফেলের একজন ও রেজিমেন্টাল পুলিশের এক সদস্য উপস্থিত ছিলেন। এ বৈঠক থেকেই বিদ্রোহের মূল পরিকল্পনা হয়। বৈঠকে অংশ নেওয়ায় আওয়ামী লীগের স্থানীয় নেতা তোরাব আলীকে অভিযুক্ত করা হচ্ছে। \r\n উদ্দেশ্য : অভিযোগপত্রে বিদ্রোহ ও হত্যাযজ্ঞের সঙ্গে কোনো রাজনৈতিক দল, ব্যক্তি বা গোষ্ঠীর কোনো সংশ্লিষ্টতার কথা উল্লেখ থাকছে না। এতে বলা হচ্ছে, এ ঘটনায় বাইরের কোনো ইন্ধনদাতা ছিল এমন তথ্য মেলেনি। জওয়ানদের জমে থাকা ক্ষোভ ও দাবি-দাওয়া থেকেই এ বিদ্রোহের সূত্রপাত বলে উল্লেখ করা হচ্ছে।\r\nবিদ্রোহের আগে-পরে জওয়ানেরা কিছু রাজনৈতিক নেতার সঙ্গে যোগাযোগ করলেও বিদ্রোহের সঙ্গে তাঁদের সংশ্লিষ্টতা খঁুজে পাওয়া যায়নি। সেনা কর্মকর্তাদের হত্যাকাণ্ডও বিদ্রোহ পরিকল্পনায় ছিল না। জওয়ানদের সমর্থনে ২৫ ফেব্রুয়ারি পিলখানার বাইরে হাজারীবাগ এলাকায় যে মিছিল হয়েছিল, সেটাও তাৎক্ষণিক সিদ্ধান্তে হয়েছিল। তবে বিডিআর জওয়ানদের পালিয়ে যেতে সহায়তা করার অভিযোগে বিএনপির নেতা নাসির উদ্দীন পিন্টুকে অভিযুক্ত করা হতে পারে। \r\n \r\n","status":true,"publishDate":{"$date":{"$numberLong":"1275415200000"}},"createdAt":{"$date":{"$numberLong":"1751448955134"}},"__v":{"$numberInt":"0"}}
{"_id":{"$oid":"6864feee63805761f3fc204c"},"image":"image-1751449326329.webp","title":"থানা ব্যবস্থাপনায় পরিবর্তন  আইনশৃঙ্খলা ও মামলার তদন্তে আলাদা কর্মকর্তা  ","description":" দেশের থানা ব্যবস্থাপনায় আমূল পরিবর্তন আনা হচ্ছে। এখন আইনশৃঙ্খলা পরিস্থিতি নিয়ন্ত্রণ ও মামলার তদন্তদুই ভাগে ভাগ করা হচ্ছে। প্রচলিত ব্যবস্থায় দুটি কাজই থানার ভারপ্রাপ্ত কর্মকর্তার (ওসি) তত্ত্বাবধানে হয়ে থাকে।\r\nনতুন ব্যবস্থাপনার জন্য ছয় মহানগর বাদে দেশের ৫৩৪টি থানায় পরিদর্শক পদে দুজন করে কর্মকর্তা নিয়োগ দেওয়ার আদেশ জারি হয়েছে, পাশাপাশি থানার জনবলও বাড়ানো হচ্ছে। এ সপ্তাহের মধ্যে পুলিশ সদর দপ্তর থেকে থানা ব্যবস্থাপনাসংক্রান্ত একটি নির্দেশনা জারি হবে বলে জানা গেছে।\r\nজানতে চাইলে পুলিশের অতিরিক্ত মহাপরিদর্শক নব বিক্রম কিশোর ত্রিপুরা  প্রথম আলো কে বলেন, এত দিন থানার একজন কর্মকর্তা আইনশৃঙ্খলা পরিস্থিতি নিয়ন্ত্রণ থেকে শুরু করে সব ধরনের কাজের দায়িত্ব পালন করতেন। এখন থেকে প্রতিটি থানায় দুজন করে পরিদর্শক এসব কাজ ভাগ করে দায়িত্ব পালন করবেন। এ জন্য পুলিশ প্রবিধানে (পিআরবি) কোনো সংশোধনী আনার প্রয়োজন নেই।\r\nপুলিশ সদর দপ্তরের কর্মকর্তারা জানান, দেশের থানা ব্যবস্থাপনার পরিবর্তন আনার চিন্তাভাবনা করা হচ্ছিল কয়েক বছর ধরেই। কিন্তু জনবলের অনুমোদন না দেওয়ায় এত দিন সে ব্যবস্থা কার্যকর করা সম্ভব হয়নি। ১৪ জুন সরকার পুলিশ বাহিনীর জন্য নতুন করে ১৩ হাজার ৩৯১ জন লোক নিয়োগের অনুমোদন দেয়। এর মধ্যে পুলিশ পরিদর্শক পদের কর্মকর্তা আছেন ৬৩২ জন। এসব কর্মকর্তাকে সব থানায় নিয়োগ দেওয়া হবে। পরিদর্শক পদের কর্মকর্তার পাশাপাশি প্রতিটি থানায় লোকবলও বাড়ানো হচ্ছে। বাড়তি জনবলের সংখ্যা থানা অনুসারে ভাগ করে দেওয়া হবে। এতে প্রতিটি থানায় গড়ে অন্তত ১৫ জন করে জনবল বেড়েছে।\r\nসূত্র জানায়, দেশে মোট থানার সংখ্যা ৬০৯। এর মধ্যে হাইওয়ে পুলিশের থানা আছে ১০টি। তবে এসব থানার অনুমোদন মেলেনি এখনো। ছয় মহানগরে থানার সংখ্যা ৬৫।\r\nপুলিশ সদর দপ্তরের সূত্র জানায়, নতুন পরিকল্পনায় ছয় মহানগর ছাড়া সব থানায় দুজন করে কর্মকর্তা নিয়োগ দেওয়া হবে। এর মধ্যে একজন পরিদর্শক পদের কর্মকর্তা থানার আইনশৃঙ্খলা পরিস্থিতি নিয়ন্ত্রণ, সভা-সমাবেশ-মিছিল, শৃঙ্খলা রক্ষা, প্রশাসনিক দায়িত্বসহ যাবতীয় কার্যক্রম তদারক করবেন। অপরজন মামলা পরিচালনা, আসামি গ্রেপ্তার, পরোয়ানা তামিল, সাধারণ ডায়েরির বিষয়গুলো তদন্তসহ মামলাসংক্রান্ত যাবতীয় বিষয় দেখবেন। পুলিশ কর্মকর্তাদের সুনির্দিষ্ট দায়িত্ব সম্পর্কে সদর দপ্তরের পক্ষ থেকে সুস্পষ্ট নির্দেশনা দেওয়া হবে।\r\nস্বরাষ্ট্র মন্ত্রণালয়ের সূত্র জানায়, গত ১৪ জুন স্বরাষ্ট্র মন্ত্রণালয় থেকে জারি করা প্রজ্ঞাপনে বলা হয়েছে, দুজন পরিদর্শকের মধ্যে জ্যেষ্ঠ কর্মকর্তা থানার ওসি হিসেবে দায়িত্ব পালন করেন। অন্যজন তাঁর অধীনে থেকে মামলার তদন্তের দায়িত্বে থাকবেন।\r\nসূত্র জানায়, ওসির পাশাপাশি থানার জনবলকেও কাজ ভাগ করে দায়িত্ব দেওয়া হবে। তবে ওই সব জনবল নির্ধারিত দায়িত্ব ছাড়াও আইনশৃঙ্খলা রক্ষার জন্য করণীয় সব ধরনের দায়িত্ব পালন করতে পারবেন। কর্মকর্তাদের ক্ষেত্রে বলা হয়েছে, কেউ একবার মামলা তদন্তের দায়িত্ব পালন করলেই যে তাঁকে সব সময় সেটাই করতে হবে, তা নয়। একজন কর্মকর্তা এক থানায় মামলা তদন্তের দায়িত্ব পালন করলেও অন্য থানায় বদলি হওয়ার পর তিনি আইনশৃঙ্খলা রক্ষার কাজ করতে পারবেন। \r\nপুলিশ সদর দপ্তরের দেওয়া পরিসংখ্যানে দেখা দেখা গেছে, এ বছরের জানুয়ারি থেকে মার্চ পর্যন্ত তিন মাসে দেশের সব থানায় ৩৭ হাজার ৭৯২টি মামলা রেকর্ড করা হয়েছে। এ হিসাবে প্রতি মাসে গড়ে ১২ হাজার ৫৯৭টি অপরাধ রেকর্ড করা হয়েছে। এতে করে দিনে ৪২০টি করে মামলা দায়ের করা হয়। পুলিশ কর্মকর্তারা জানান, থানার ভারপ্রাপ্ত কর্মকর্তারা থানার বিভিন্ন ধরনের দায়িত্ব পালন করতে গিয়ে এসব মামলার তদন্ত ঠিকমতো পরিচালনা করতে পারেন না। এতে দেখা যায়, বেশির ভাগ মামলার তদন্ত দুর্বল হয়, ফলে অপরাধীরা সহজে ছাড়া পেয়ে যায়। আবার থানায় ঠিকমতো তদন্ত না হওয়ার কারণে মামলার একটি বড় অংশের তদন্তের দায়িত্ব সিআইডি ও পুলিশের গোয়েন্দা পুলিশের হাতে আসে। ওই সংস্থারও চাপ বেড়ে যায়। এ কারণে এ অবস্থা থেকে উত্তরণের জন্য থানায় তদন্ত শাখা ও আইনশৃঙ্খলা শাখা পৃথক করার চিন্তাভাবনা করা হয়। এ ব্যবস্থা কার্যকর করে মামলার তদন্ত সঠিক ও দ্রুত সম্পন্ন হবে। কম সময়ে মামলা নিষ্পত্তি হবে।\r\nপুলিশ কর্মকর্তারা বলেন, সাব-ইন্সপেক্টরদের পদোন্নতির মাধ্যমে পূরণ করা হবে। একইভাবে অন্য পদে যাঁরা এতদিনও পদোন্নতি পাননি, তাঁদের পদোন্নতি দেওয়া হবে। পদোন্নতির কারণে শূন্য হওয়া পদে নিয়োগ-প্রক্রিয়া আগে থেকেই শুরু হয়েছে বলে জানা গেছে।\r\nপুলিশ সংস্কার প্রকল্পের কর্মকর্তারা জানান, পুলিশের সংস্কার প্রকল্পের অধীনে যেসব মডেল থানা আছে। সেসব থানায় একজন করে সহকারী পুলিশ কমিশনার পদের কর্মকর্তা নিয়োগ দেওয়া হয়েছে। ধীরে ধীরে মহানগরগুলোর সব থানাতেই একজন করে সহকারী পুলিশ কমিশনার পদের কর্মকর্তা নিয়োগ দেওয়ার চিন্তাভাবনা করা হচ্ছে। এসব পদের কর্মকর্তারা থানায় ওসিদের কাজের তত্ত্বাবধানের দায়িত্ব পালন করবেন।\r\nজানতে চাইলে পুলিশের সাবেক মহাপরিদর্শক নুরুল হুদা  প্রথম আলো কে বলেন, এটা ভালো উদ্যোগ। তবে যাঁরা এসব দায়িত্ব পালন করবেন, মামলা তদন্তের ব্যাপারে তাঁদের উপযুক্ত প্রশিক্ষণ থাকা দরকার। প্রাথমিক কিছু তদন্ত থানা পুলিশ দিয়ে করানো হলেও বড় ধরনের অপরাধের তদন্ত বিষেশায়িত সংস্থা দ্বারা করা উচিত।\r\n","status":true,"publishDate":{"$date":{"$numberLong":"1276970400000"}},"createdAt":{"$date":{"$numberLong":"1751449326417"}},"__v":{"$numberInt":"0"}}
{"_id":{"$oid":"6864ff2463805761f3fc2050"},"image":"image-1751449380333.webp","title":"আট নিয়োগ পরীক্ষার প্রশ্নপত্র ফাঁস করেছে চক্রটি  ১১টি ব্যাংক হিসাব জব্দ, আরও সাড়ে ২৮ লাখ টাকা উদ্ধার  ","description":"কামরুল হাসান  ও  আরিফুল হক,  রংপুর থেকে \r\n প্রশ্নপত্র ফাঁসের ঘটনায় জড়িত চক্রটি সাত বছরে পাঁচটি মন্ত্রণালয়ের আটটি গুরুত্বপূর্ণ পদে নিয়োগ পরীক্ষার প্রশ্নপত্র ফাঁস করেছে। সরকারি ছাপাখানা বিজি প্রেস ও সরকারি কর্মকমিশনের (পিএসসি) কর্মচারীদের পাশাপাশি ঊর্ধ্বতন কর্মকর্তারাও এতে জড়িত। প্রশ্নপত্র ফাঁসের ঘটনায় রংপুরে গ্রেপ্তার হওয়া ব্যক্তিদের জিজ্ঞাসাবাদে পুলিশ এ তথ্য পেয়েছে বলে জানিয়েছে।\r\nপুলিশ এ পর্যন্ত জানতে পেরেছে, সর্বশেষ আটটি পরীক্ষার প্রশ্নপত্র ফাঁস করেছে চক্রটি। এগুলো হলো: অর্থ মন্ত্রণালয়ের অধীন শুল্ক কর্মকর্তা নিয়োগ পরীক্ষা, প্রতিরক্ষা মন্ত্রণালয়ের অডিট কর্মকর্তা, যোগাযোগ মন্ত্রণালয়ের অধীনে বিআরটিএর পরিদর্শক নিয়োগ এবং সড়ক ও জনপথের সহকারী প্রকৌশলী নিয়োগ, এর আগে নিয়োগ পাওয়া শিক্ষা মন্ত্রণালয়ের প্রাথমিক ও মাধ্যমিক শিক্ষক নিয়োগ পরীক্ষা, থানা সহকারী শিক্ষা অফিসার নিয়োগ পরীক্ষা এবং স্থানীয় সরকার মন্ত্রণালয়ের থানা প্রকল্প বাস্তবায়ন কর্মকর্তা পদে নিয়োগ পরীক্ষা। এসব পরীক্ষার প্রশ্নপত্র ফাঁস করে প্রত্যেক প্রার্থীর কাছ থেকে তাঁরা তিন লাখ টাকা করে নেয়। রংপুরে ধরা পড়া ব্যক্তিদের জিজ্ঞাসাবাদ থেকে পুলিশ জানতে পেরেছে, তাঁদের এবার ৩০০ পরীক্ষার্থীকে প্রশ্নপত্র দেওয়ার কথা ছিল।\r\nএদিকে প্রশ্নপত্র ফাঁসের সঙ্গে জড়িত বিজি প্রেস ও পিএসসির ১১ কর্মকর্তা-কর্মচারীর ব্যাংক হিসাব জব্দ করার নির্দেশ দিয়েছে বাংলাদেশ ব্যাংক। এসব হিসাবে লেনদেন এখন বন্ধ। বিজি প্রেসের কম্পোজিটর এ টি এম মোস্তফার ভায়রা শফিউর রহমানের ব্যাংক হিসাবে গতকাল আরও ২৮ লাখ ৫০ হাজার টাকা পাওয়া গেছে। আগের দিন অন্য দুটি ব্যাংক হিসাব থেকে ৯৫ লাখ টাকা জব্দ করা হয়। ২৯ বছরের শফিউরের বাবা দিনমজুর।\r\nসূত্র জানায়, এসব কর্মকর্তার বিরুদ্ধে দুর্নীতি দমন আইনে মামলা করে তাঁদের যাবতীয় সম্পদ বাজেয়াপ্ত করার ব্যবস্থা নেওয়ার প্রক্রিয়া শুরু হয়েছে।\r\nরংপুর জেলা পুলিশ এ ঘটনায় জড়িত নেপথ্যের পুরো চক্রটিকে শনাক্ত করেছে। এ চক্রের ছয়জনকে ইতিমধ্যে গ্রেপ্তার করা হয়েছে। আরও পাঁচজনকে গ্রেপ্তারের চেষ্টা চলছে। তাঁদের চারজন বিজি প্রেস ও পিএসসির কর্মকর্তা-কর্মচারী। একজন বাইরের লোক। এ ছাড়া বিজি প্রেস থেকে প্রশ্নপত্র বাইরে আনার কাজে জড়িত কম্পোজিটর শহীদুল ইসলাম ও পিএসসির সাবেক সদস্য মাহফুজুর রহমানের ভাগ্নে আতিকুল ইসলামকে পুলিশ হন্যে হয়ে খঁুজছে।\r\nরংপুরের পুলিশ সুপার সালেহ মোহাম্মদ তানভীর  প্রথম আলো কে বলেন, এই চক্রের সদস্যদের টানা জিজ্ঞাসাবাদ থেকে পাওয়া তথ্য নিয়ে তাঁরা নিজেরাও বিস্মিত। চক্রের অন্য সবাইকে গ্রেপ্তার করা যাবে বলে তিনি আশা করেন।\r\nসূত্র জানায়, জিজ্ঞাসাবাদে আসামিরা জানিয়েছেন, ২০০৩ সাল থেকেই তাঁরা প্রশ্নপত্র ফাঁসের কারবার চালিয়ে আসছিলেন। আগে খুব গোপনে, সতর্কভাবে এ কাজ করা হতো। এবার এই চক্রের সদস্যরা বেপরোয়া হওয়ায় ধরা পড়ে গেছেন।\r\n ব্যাংক হিসাব জব্দ : সূত্র জানায়, এখন পর্যন্ত ১১টি ব্যাংক হিসাব জব্দ করা হয়েছে। এসব হিসাব যাঁদের নামে, তাঁরা হলেন: বিজি প্রেসের কম্পোজিটর এ টি এম মোস্তফা, তাঁর স্ত্রী বাইন্ডার লাবণী, বাইন্ডার হামিদুল ইসলাম, কম্পোজিটর শহীদুল ইসলাম, মোস্তফার ভায়রা শফিউর রহমান (তিনটি হিসাব), আতিকুল ইসলাম, নীলফামারীর কিশোরগঞ্জ মহিলা ডিগ্রি কলেজের অধ্যক্ষ মাহফুজুর রহমান, পিএসসির প্রশাসনিক কর্মকর্তা এম এ রউফ ও জিপি প্রেসের সহকারী পরিচালক মোহাম্মদ আলী।\r\n যেভাবে জানাজানি:  রংপুরের জেলা পুলিশ সুপার জানান, প্রশ্নপত্র ফাঁসের আগাম খবর দিয়েছিল ঢাকা থেকে পুলিশের বিশেষ শাখা (এসবি)। তাঁদের দেওয়া তথ্যের সূত্র ধরে ৮ জুলাই জেলার পুলিশ গঙ্গাচড়ার ভিন্নজগত বিনোদন কেন্দ্রে অভিযান চালায়। সেখানে পরীক্ষার্থীসহ ১৬৭ জনকে গ্রেপ্তার করা হয়।\r\nপুলিশের বিশেষ শাখার অতিরিক্ত মহাপরিদর্শক জাবেদ পাটোয়ারী  প্রথম আলো কে বলেন, বিশেষ শাখার একটি দল আট মাস ধরে প্রশ্ন ফাঁসের ব্যাপারে তথ্য সংগ্রহ করছে। এ চক্রের সঙ্গে জড়িত সবাইকে গ্রেপ্তারের চেষ্টা চলছে।\r\n যেভাবে প্রশ্নপত্র ফাঁস হয় : প্রশ্নপত্র ফাঁসের ঘটনাটি বেশ চমকপ্রদ। বিজি প্রেসের ভেতরে প্রশ্নপত্র ছাপা হওয়ার পর এর কপি জোগাড় করা হয়। তবে পুরো প্রশ্নপত্র একসঙ্গে বাইরে আনা হয় না। একটি প্রশ্নপত্র টুকরো টুকরো করে বাইরে আনা হয়। পরে সেই টুকরোগুলো জোড়া দিয়ে পুরো প্রশ্নপত্র তৈরি করা হয়। আসামিদের জিজ্ঞাসাবাদ করে পুলিশ জানতে পেরেছে, ধরা পড়া প্রশ্নপত্র বাইরে আনার মূল দায়িত্ব পালন করতেন কম্পোজিটর শহীদুল ইসলাম। বিজি প্রেসের নিয়মানুসারে পকেটযুক্ত প্যান্ট পরা যায় না। শহীদুল বেল্টের নিচের অংশ কৌশলে কেটে নিয়ে তার ভেতরে প্রশ্নপত্রের টুকরো লুকিয়ে বাইরে নিয়ে আসেন। শহীদুলের বাড়ি থেকে পুলিশ এ রকম একটি প্যান্ট উদ্ধার করেছে। প্যান্টটি তৈরি করেছে ফার্মগেটের ফার্মভিউ সুপার মার্কেটের একটি টেইলার। রাজধানীর তেজগাঁও পুলিশ গতকাল ওই টেইলারের মাস্টারকে জিজ্ঞাসাবাদ করেছে। তিনি এ রকম দুটি প্যান্ট তৈরির কথা স্বীকার করেছেন বলে পুলিশ জানায়।\r\n প্রশ্ন বিতরণ:  এ চক্রের প্রশ্নপত্র বিতরণের কৌশলও ভিন্ন। এরা পরীক্ষার্থীর হাতে সরাসরি প্রশ্নপত্র তুলে দেয় না। প্রশ্নপত্র এদের নির্ধারিত সময়ের জন্য পড়তে দেওয়া হয়। এ সময় পরীক্ষার্থীর হাত থেকে মোবাইল ফোনও নিয়ে নেওয়া হয়। জিজ্ঞাসাবাদে পুলিশ জানতে পারেন, দেশের প্রায় সব জেলায় এদের লোক আছে। সম্ভাব্য বিপদ এড়াতে সব পরীক্ষার্থীর ব্যাপারে খোঁজখবর নেওয়ার পর প্রশ্নপত্র বিতরণ করা হয়। ঘটনার দিন সকাল থেকেই ভিন্নজগতের একটি কক্ষে পরীক্ষার্থীদের জড়ো করা হয়। এরপর তাঁদের সবার মোবাইল ফোন নিয়ে আলাদা স্থানে রেখে দেওয়া হয়। পরীক্ষার্থীদের হাতে তুলে দেওয়া হয় প্রশ্নপত্র। তিন-চার ঘণ্টা ধরে পরীক্ষার্থীরা সেই প্রশ্নপত্র মুখস্থ করে অথবা কাগজে লিখে নেন। এরপর তাঁদের হাত থেকে প্রশ্নপত্র নিয়ে নেওয়া হয়। ভিন্নজগতে পুলিশ অভিযানের সময় একটি ব্যাগ থেকে দেড় শ মোবাইল ফোনের সেট উদ্ধার করে।\r\n গ্রেপ্তার, জিজ্ঞাসাবাদ:  প্রশ্নপত্র ফাঁসের ঘটনায় এখন পর্যন্ত ছয়জন সরকারি চাকুরেসহ ১৭৩ জনকে   গ্রেপ্তার করা হয়েছে। সর্বশেষ গ্রেপ্তার হন বিজি প্রেসের কর্মচারী আবদুল জলিল। ২৮ লাখ টাকাসহ তাঁকে গ্রেপ্তার করা হয়। এর আগে জিপি প্রেসের সহকারী পরিচালক খন্দকার মোহাম্মদ আলী, পিএসসির প্রশাসনিক কর্মকর্তা এম এ রউফ, বিজি প্রেসের কম্পোজিটর মোস্তফা, সরকারি প্রিন্টিং প্রেসের বাইন্ডার হামিদুল ইসলাম, বিজি প্রেসের কম্পোজিটর লাবণী। জিজ্ঞাসাবাদ থেকে পুলিশ জানতে পারে, ভিন্নজগতে ওই সময় আতিকুল ইসলাম ঘটনাস্থলে ছিলেন। কিন্তু পুলিশের উপস্থিতি টের পেয়ে তিনি সরে পড়েন।\r\n রংপুরে কেন প্রশ্নপত্র এল : পুলিশের জিজ্ঞাসাবাদে জানা গেছে, এ ঘটনায় গ্রেপ্তার মোস্তফা ও হামিদুল ইসলামের বাড়ি রংপুরে। প্রাথমিকভাবে এরাই চক্রের সদস্যদের রংপুরে নিয়ে আসে। তা ছাড়া রংপুরে বিভিন্ন এনজিও সংগঠনের কার্যক্রম বেশ শক্তিশালী। এ থেকে চক্রের সদস্যরা মনে করেছিলেন, এনজিওর কর্মসূচির মতো করে কাজ করলে কেউ সহজে বুঝতে পারবে না। এ কারণেও এরা রংপুরে আসে। তা ছাড়া ভিন্নজগত বিনোদন পার্কটি বেশ বড়। এখানে এ ধরনের তৎপরতা সহজে চোখেও পড়বে না। অন্যদিকে ঢাকার কাছাকাছি হলে এতে পুলিশের নজর পড়বে।\r\nজিজ্ঞাসাবাদে পুলিশ জেনেছে, প্রশ্নপত্র ফাঁসের সঙ্গে জড়িত ব্যক্তিরা বিপুল সম্পদের অধিকারী। কম্পোজিটর মোস্তফার ঢাকায় দুটি ফ্ল্যাট, একটি চারতলা বাড়ি, রংপুরের আর কে রোডে জমি, সিও বাজারে সাততলা নির্মাণাধীন বাড়ি রয়েছে। হামিদুলও রংপুরে দুটি বাড়ির মালিক। এ ছাড়া বিপুল পরিমাণ জমিও কিনেছেন তিনি। অধ্যক্ষ মাহফুজুর রহমানের ব্যাংক হিসাবে আছে ২০ লাখ টাকা। আছে নিজের নামে ১৩ একর জমি। অন্যদের সম্পদ সম্পর্কে পুলিশ খোঁজ নিচ্ছে। \r\n \r\n","status":true,"publishDate":{"$date":{"$numberLong":"1279130400000"}},"createdAt":{"$date":{"$numberLong":"1751449380395"}},"__v":{"$numberInt":"0"}}
{"_id":{"$oid":"6864ff5163805761f3fc2054"},"image":"image-1751449425573.webp","title":"প্রশ্নপত্র ফাঁস ছোট চাকরি করেও এত সম্পদ!","description":"কামরুল হাসান  ও  আরিফুল হক ,   রংপুর থেকে \r\n রংপুর শহরের সিও বাজার এলাকায় ঢুকতেই নির্মাণাধীন একটি বাড়ির দিকে চোখ আটকে যায়। ১০ কাঠা জমির ওপর প্রায় ছয় হাজার বর্গফুটের এক বিশাল নির্মাণাধীন বাড়ি। সাততলা বাড়ির দোতলা পর্যন্ত নির্মাণকাজ শেষ হয়েছে। শুরু হয়েছে তৃতীয় তলার কাজ। বাড়িটির মালিক বিজি প্রেসের কম্পোজিটর এ টি এম মোস্তফা। প্রশ্নপত্র ফাঁসের ঘটনায় তিনি গ্রেপ্তার হয়েছেন। এরপর বাড়িটির নির্মাণকাজও বন্ধ হয়ে গেছে।\r\nশুধু এমন একটি বাড়িই নয়, মোস্তফার আছে আরও বিপুল পরিমাণ সম্পদ। রাজধানীতে আছে দুটি ফ্ল্যাট, রংপুরের আর কে রোডে জমি। এর বাইরে আছে বেনামি সম্পদ। এত সব সম্পদেরই উৎস পরীক্ষার প্রশ্নপত্র ফাঁস করার কারবার। রংপুরের পুলিশ কর্মকর্তারা তাঁকে জিজ্ঞাসাবাদ করে এ তথ্য পেয়েছেন।\r\nকর্মকর্তারা জানান, মোস্তফার মতো এ কাজে জড়িত অন্যরা খুব কম সময়ে বিপুল সম্পদের মালিক হয়েছেন। কেউ ঢাকায় ফ্ল্যাট কিনেছেন, কেউ এলাকায় বাড়িঘর করছেন, কেউ জমি কিনেছেন গ্রামের বাড়িতে, কারও নামে ব্যাংকে আছে বিপুল পরিমাণ টাকা।\r\nরংপুরের পুলিশ সুপার সালেহ মোহাম্মদ তানভীর  প্রথম আলো কে বলেন, বিজি প্রেস ও জিপি প্রেসে কম বেতনে চাকরি পাওয়া দরিদ্র পরিবারের এসব সন্তানের অর্থের পরিমাণ দেখে তাঁরা বিস্মিত। শুধু এঁরাই নন, এঁদের সহযোগীরাও খুব কম সময়ে বিপুল অর্থের মালিক হয়েছেন।\r\n গ্রামবাসী হতবাক:  মোস্তফার গ্রামের বাড়ি লালমনিরহাটের আদিতমারী উপজেলার দক্ষিণ বালাপাড়া গ্রামে। এলাকার লোকজন জানে, মোস্তফা ঢাকায় বড় চাকরি করেন। বছরে দু-একবার বাড়িতে আসেন দামি গাড়ি হাঁকিয়ে। কিন্তু প্রশ্নপত্র ফাঁসের ঘটনায় গ্রেপ্তারের কথা শুনে বিস্ময় প্রকাশ করেছে গ্রামের মানুষ। লালমনিরহাট প্রতিনিধি  আবদুর রব  গতকাল মোস্তফার গ্রামের বাড়িতে গিয়ে এলাকাবাসীর সঙ্গে কথা বলেন। মোস্তফার মা মালেকা বেগম বলেন, তাঁর বড় ছেলে মোস্তফা এসব অন্যায় কাজ করলে ঠিক করেনি। তিনি এ জন্য ছেলের দৃষ্টান্তমূলক সাজা দাবি করেন। তিনি বলেন, ‘এই ছেলের কারণে আমাদের এখন অনেক বাজে কথা হজম করতে হচ্ছে।’ মোস্তফার বাবা সাবেক শিক্ষক আজিজুল হককে বাড়িতে পাওয়া যায়নি।\r\nমা মালেকা বলেন, ‘আমি তিন ছেলে ও পাঁচ মেয়ের মা। কিন্তু বড় ছেলে মোস্তফার ঘটনায় লজ্জায় পড়ে গেছি।’ তিনি বলেন, সাংবাদিক-পুলিশসহ অনেকেই এসে যখন-তখন মোস্তফার বাবা ও ভাইকে এটা-সেটা প্রশ্ন করে বিব্রত করছেন। ফলে তাঁরা কয়েক দিন ধরে বাড়িতে থাকছেন না।\r\nমোস্তফা ১৯৮৫ সালে মহিষখোচা স্কুল থেকে এসএসসি পাস করেন। ওই সময় এ স্কুলের প্রধান শিক্ষক ছিলেন শহিদুর রহমান।  প্রথম আলো কে তিনি বলেন, ‘মোস্তফা এই স্কুলের ছাত্র ছিল—এটা বলতেই আমার সংকোচ হচ্ছে। এ ধরনের শিক্ষার্থী আমাদের সবার জন্য লজ্জা ও বিপদের কারণ বটে। যেকোনো উপায়ে ধনী হওয়ার অসৎ আকাঙ্ক্ষাই ওকে জঘন্য পথে নিয়ে গেছে।’\r\nমহিষখোচা ইউনিয়নের চৌধুরীপাড়া, দক্ষিণ বালাপাড়াসহ আশপাশের গ্রামের মানুষ জানে, মোস্তফা ঢাকায় বড় চাকরি করেন। ঈদসহ অন্যান্য কারণে বছরে দু-একবার গাড়িতে চড়ে বাড়িতে আসতেন। দক্ষিণ বালাপাড়া গ্রামের এস্তান আলী (৭০) বলেন, ‘এলা শুনছি হামার গ্রামের ছাওয়া মোস্তফা বলে অনেক টাকার মালিক হইছে। ক্যাং করি এত টাকা কামাই করলে তা এলা কায় কইবে।’\r\nমোস্তফার গ্রামের বাড়িতে গিয়ে দেখা যায়, দুটি আধা পাকা ও চারটি টিনের ঘরে রয়েছে দামি আসবাবপত্র, ঘরের সাজসজ্জায় আধুনিকতার ছোঁয়া।\r\n কোটিপতি সফিউরের বাবা এখনো দিনমজুর:  মোস্তফার ভায়রা সফিউর রহমান রংপুরের কোতোয়ালি থানার উত্তম পূর্বপাড়া এলাকার মনসুর আলীর ছেলে। মনসুর আলী এখনো দিনমজুর। আর তাঁর ছেলে সফিউর বিপুল অর্থের মালিক। সফিউরের তিনটি ব্যাংক থেকে এ পর্যন্ত এক কোটি ৪৩ লাখ ৫০ হাজার টাকা উদ্ধার করা হয়েছে।\r\nপ্রশ্নপত্র ফাঁসের সময় হাতেনাতে ধরা সফিউরের ব্যাপারে পুলিশ কর্মকর্তাদের কাছে আগাম কোনো তথ্য ছিল না। কিন্তু তাঁকে জিজ্ঞাসাবাদে বেরিয়ে আসে চমকপ্রদ সব তথ্য। জিজ্ঞাসাবাদের পর তিন দফায় তিনি এসব টাকা থাকার কথা স্বীকার করেন। উদ্ধার করা টাকা পুলিশ জব্দ করেছে।\r\nএলাকার লোকজন জানিয়েছেন, সফিউর তেমন লেখাপড়া জানেন না। ভায়রার সুবাদে তিনি এই কারবারে নেমেছেন। তাঁর নিজের নামে এখন পর্যন্ত তিনটি ব্যাংক হিসাব পাওয়া গেছে।\r\nগতকাল সকালে মনসুর আলীর বাড়িতে গেলে এলাকার লোকজন জানান, তিনি অন্যের জমিতে পাট কাটতে গেছেন। বাড়িতে কেউ নেই। গ্রেপ্তারের পর তাঁর বাড়ির লোকজন পালিয়ে গেছেন। বাড়ি বলতে কয়েকটি টিনের চালা। এলাকার লোকজন জানান, সফিউর একসময় আরএফএল কারখানার শ্রমিক ছিলেন। তাঁর কোনো টাকাপয়সা নেই। অথচ তিনি এখন বিপুল অর্থের মালিক।\r\n কলেজ থেকে মিথ্যা প্রত্যয়নপত্র চাওয়া হয় মাহফুজের জন্য:  প্রশ্নপত্র ফাঁস চক্রের আরেক সদস্য নীলফামারী জেলার কিশোরগঞ্জ থানার মুসা গ্রামের খেতাব উদ্দিনের ছেলে মাহফুজুর রহমান। জগন্নাথ কলেজ থেকে জীববিজ্ঞানে এমএ পাস করার পর কিশোরগঞ্জ মহিলা কলেজে কিছু দিন শিক্ষকতা করেন, পরে অধ্যক্ষ হন। এলাকার লোকজন জানান, মাহফুজ বিপুল অর্থ অনুদান দিয়ে কলেজের অধ্যক্ষ হন।\r\nকলেজের ব্যবস্থাপনা কমিটির সভাপতি শাওনুল হক  প্রথম আলো কে বলেন, মাহফুজ কলেজের দায়িত্ব নেওয়ার পর থেকে বেহিসাবি খরচ করতে শুরু করেন। এসব অর্থের উৎস সম্পর্কে জানতে চাইলে মাহফুজ বলতেন, শেয়ার ব্যবসার লাভের টাকা তিনি কলেজের উন্নয়নের জন্য খরচ করছেন। কিন্তু গ্রেপ্তারের পর মাহফুজের ভাই তাঁর কাছে এসে বলেন, মাহফুজ ভালো মানুষ বলে একটি প্রত্যয়নপত্র দিতে হবে, কিন্তু তিনি তা দেননি। মাহফুজকে সাময়িক বরখাস্ত করা হয়েছে।\r\nগতকাল শনিবার কিশোরগঞ্জ বাজারে গিয়ে দেখা যায়, সেখানে একটি তিনতলা ভবন তৈরি করছেন মাহফুজ। সেই ভবনে একটি ব্যাংকের সাইনবোর্ড ঝুলছে। ভবনের নিচে পাওয়া গেল মাহফুজের বড় ভাই আবদুল মতিনকে। তিনি জানান, এ ভবনে মাহফুজের পাশাপাশি তাঁর অন্য ভাইদেরও বিনিয়োগ আছে।\r\nমাহফুজের ঢাকায় ফ্ল্যাট কেনার টাকার উৎস সম্পর্কে বাজারের এক ব্যবসায়ী বলেন, মাহফুজের ভাই তাঁদের বলেছেন, তাঁরা বন্ধুরা মিলে একটি ফ্ল্যাট কিনেছেন। বাজারের আরেক ব্যবসায়ী বলেন, মাহফুজ অনেক লোককে চাকরি দিয়েছেন। এমএ পাস করার পর কিশোরগঞ্জ মহিলা ডিগ্রি কলেজের অধ্যক্ষ হন। গ্রেপ্তারের পর তিনি স্বীকার করেন, বিজি প্রেসের কর্মচারী মোস্তফার মাধ্যমে তিনি প্রশ্নপত্র ফাঁসের কারবারে জড়িয়ে পড়েন। এরপর এলাকার আতিকুর রহমানের মাধ্যমে পিএসসির এক উপসচিবের সঙ্গে খাতির জমান। ওই উপসচিবের মাধ্যমে তিনি প্রশ্নপত্র ফাঁস করে লোকজনকে চাকরি দেওয়ার কাজ শুরু করেন। পুলিশ এ ঘটনায় এখন আরও যে পাঁচজনকে গ্রেপ্তারের চিন্তাভাবনা করছে, তার মধ্যে ওই উপসচিবের নামও আছে।\r\nসূত্র জানায়, পুলিশের জিজ্ঞাসাবাদে অবিবাহিত মাহফুজুর রহমান (৩০) স্বীকার করেন, তাঁর নিজের নামের ব্যাংক হিসাবে ৩৫ লাখ টাকা রয়েছে। এ ছাড়া রাজধানীর গ্রীন রোডে ৪৮ লাখ টাকায় তিনি একটি ফ্ল্যাট কিনেছেন। তিনি স্বীকার করেন, রংপুরের ভিন্নজগতের মতো অন্য কোনো পরীক্ষার প্রশ্নপত্র ফাঁসের জন্য এরপর তাঁরা কুড়িগ্রামে যাওয়ার চিন্তাভাবনা করেছিলেন।\r\n বাইন্ডার হামিদুল ঢাকায় ফ্ল্যাট কিনেছেন:  এ চক্রের আরেক সদস্য হলেন সরকারি প্রিন্টিং প্রেসের (জিপি) বাইন্ডার হামিদুল ইসলাম। তিনি রংপুরের কোতোয়ালি থানার মুলাটোল এলাকার জেন্দার আলীর ছেলে। গ্রেপ্তারের সময় নিজের নাম হাফিজুল বলে পুলিশের কাছে জানান। পরে জিজ্ঞাসাবাদে আসল নাম বেরিয়ে আসে। এলাকার লোকজন জানান, হামিদুলকে এলাকার লোকজন শেখ জিয়া নামে চেনে। প্রশ্নপত্র ফাঁসের টাকা দিয়ে তিনি তেজগাঁও বিজ্ঞান কলেজ এলাকার কাছে একটি ফ্ল্যাট কিনেছেন। গ্রেপ্তারের দুই সপ্তাহ আগে তিনি মুলাটোল হাফিজিয়া মাদ্রাসা পরিচালনা কমিটির সদস্য নির্বাচিত হয়েছেন।\r\nপুলিশের জিজ্ঞাসাবাদে হামিদুল স্বীকার করেন, রংপুর শহরের পর্যটন এলাকায় তিনি কোটি টাকা দিয়ে ৬০ শতাংশ জমি কিনেছেন। শহরের জেলা পরিষদ সুপার মার্কেটে তিনি দুটি দোকান কিনেছেন প্রতিটি ৩৫ লাখ টাকা করে। একটি দোকান তাঁর নিজের ভাই পরিচালনা করেন, অন্যটি ভাড়া দেওয়া। গঙ্গাচড়া ও চেংমারীতে তিনি বিপুল পরিমাণ জমিও কিনেছেন। এর বাইরেও বেনামে তার বিপুল পরিমাণ সম্পদ আছে বলে জানা গেছে।\r\n শহিদুল ও আতিকুলও নামে-বেনামে বিপুল সম্পদের মালিক:  প্রশ্নপত্র ফাঁসের ঘটনায় পলাতক বিজি প্রেসের কর্মচারী শহিদুল ইসলাম ও রংপুরের বাসিন্দা আতিকুল ইসলামও নামে-বেনামে বিপুল পরিমাণ সম্পদের মালিক। এঁদের সম্পদের ব্যাপারে খোঁজখবর করছে পুলিশ।\r\nরংপুরের গঙ্গাচড়া উপজেলার দক্ষিণ খলেয়া গ্রামের অবসরপ্রাপ্ত স্কুল শিক্ষকের ছেলে আতিকুর রহমান। কাজ বলতে তিনি তেমন কিছু করতেন না। কিন্তু সম্প্রতি তিনি বিপুল টাকা দিয়ে তামাক কেনেন। থাকতেন রংপুর শহরে। বিনোদনকেন্দ্র ভিন্নজগতে প্রশ্নপত্র ফাঁসের ঘটনার পর থেকে তাঁর পরিবারের সদস্যরা শহর থেকে গ্রামের বাড়িতে চলে গেছেন। ভিন্নজগতের কয়েকজন কর্মচারী  প্রথম আলো কে বলেন, প্রশ্নপত্র ফাঁসের আগের দিন আতিকুর ভিন্নজগতের রেস্ট হাউসের ৪০টি কক্ষ একাই বুক করেছিলেন নিজের নামে। গতকাল আতিকুরের গ্রামের বাড়িতে গেলে তাঁর পরিবারের কেউ কথা বলতে রাজি হননি। গ্রামের একজন বাসিন্দা বলেন, আতিকুরের চলাফেরা রহস্যজনক ছিল।\r\n","status":true,"publishDate":{"$date":{"$numberLong":"1279130400000"}},"createdAt":{"$date":{"$numberLong":"1751449425640"}},"__v":{"$numberInt":"0"}}
{"_id":{"$oid":"6864ff7a63805761f3fc2058"},"image":"image-1751449466915.webp","title":"মন্ত্রী, সাংসদ ও সরকারদলীয় নেতাদের সুপারিশ করা পুলিশ সদস্যরা সুযোগ পাচ্ছেন বেশি  মিশনে পুলিশ পাঠাতে তদবির","description":" ঝিনাইদহ-১ আসনের সাংসদ আবদুল হাই পুলিশ বাহিনীর পাঁচ সদস্যকে জাতিসংঘ শান্তিরক্ষা মিশনে পাঠাতে সুপারিশ করে চিঠি দিয়েছেন স্বরাষ্ট্র মন্ত্রণালয়ে। তাঁর মতো বরগুনা-১ আসনের সাংসদ ধীরেন্দ্র নাথ শম্ভু সুপারিশ করেছেন পটুয়াখালীর কনস্টেবল জসিম উদ্দিনের জন্য। ময়মনসিংহ-৮ আসনের সাংসদ আবদুস সাত্তার মহালছড়ি আর্মড পুলিশ ব্যাটালিয়নের (এপিবিএন) লোকমান হাকিমকে মিশনে পাঠাতে অনুরোধ করেছেন।\r\nপুলিশ সদর দপ্তরের কর্মকর্তারা জানান, জাতিসংঘ শান্তিরক্ষা মিশনে পুলিশ সদস্য পাঠানোর জন্য এ রকম সুপারিশের ঘটনা অনেক। শুধু সুপারিশই আসছে না, স্বরাষ্ট্র মন্ত্রণালয় থেকে রীতিমতো তালিকা পাঠিয়ে সেই তালিকা অনুযায়ী মিশনে লোক পাঠাতে বলা হচ্ছে। শুধু রাজনৈতিক নেতারাই যে তালিকা করছেন তা নয়, অনেক সরকারি কর্মকর্তাও নিজের পছন্দের লোকের নাম তালিকায় ঢুকিয়ে দেন।\r\nপুলিশ সদর দপ্তরের কর্মকর্তারা অভিযোগ করেছেন, সুপারিশের কারণে যোগ্য পুলিশ সদস্যরা শান্তিরক্ষা মিশনে যেতে পারছেন না। দুই বছর আগে প্রতিযোগিতা পরীক্ষায় উত্তীর্ণ অনেকেই এখনো মিশনে যাওয়ার সুযোগ পাননি। এ নিয়ে বাহিনীর সদস্যদের মধ্যে ক্ষোভ রয়েছে।\r\nএ ব্যাপারে জানতে চাইলে স্বরাষ্ট্র প্রতিমন্ত্রী শামসুল হক  প্রথম আলো কে বলেন, ‘লোকজন আমাদের কাছে সুপারিশের জন্য আসতেই পারে। সুপারিশ করা কোনো অন্যায় কাজ নয়। আমরা সুপারিশ করি না তা নয়, তবে পুলিশ কাকে বিদেশে পাঠাবে না-পাঠাবে, সেটা পুলিশের ব্যাপার। আইনবহিভূ‌র্ত কিছু করার সুপারিশ করা হয় না।’\r\nযোগাযোগ করা হলে পুলিশের সাবেক মহাপরিদর্শক এএসএম শাহজাহান বলেন, ‘পুলিশ বাহিনীতে নিয়োগ-বদলি ও পদোন্নতির ক্ষেত্রে দলীয়করণের অভিযোগ শোনা গেছে। কিন্তু বিদেশ মিশনে লোক পাঠানোর ক্ষেত্রে দলীয়করণ করা হলে তাতে দেশের ক্ষতি হবে। এটা মেধা ও দক্ষতার ভিত্তিতে হওয়া উচিত। তা না হলে এসব অযোগ্য লোক বিদেশে গিয়ে সরকার ও দেশের ভাবমূর্তি নষ্ট করবে।’\r\nপুলিশ কর্মকর্তারা জানান, ২০০৮ ও ২০০৯ সালে মিশনে যাওয়ার প্রতিযোগিতা পরীক্ষায় উত্তীর্ণ ১৫৭ জন পুলিশ সদস্য ও অন্যান্য কাজের ১০২ জন মিলে মোট ২৫৯ জন এখনো মিশনে যেতে পারেননি। এঁরা দুই বছর ধরে অপেক্ষা করছেন। আবার সুপারিশের কারণে অনেকে মিশনে যাচ্ছেন। একজন কর্মকর্তা অভিযোগ করেন, এক নারী-পুলিশ সদস্য এইচবি ভাইরাস বহন করছিলেন। পুলিশ সদর দপ্তর থেকে তাঁর ব্যাপারে আপত্তি জানানো হয়েছিল। কিন্তু তদবিরের কারণে তাঁকে মিশনে পাঠানো হয়েছে।\r\nএ ব্যাপারে জানতে চেয়ে কয়েক দিন আগে যোগাযোগ করা হলে পুলিশ সদর দপ্তরের জাতিসংঘ ডেস্কের এআইজি হাসিব   আজিজ কোনো মন্তব্য করতে রাজি হননি।\r\n অসংখ্য সুপারিশ:  সুপারিশ করা কিছু তালিকা খোঁজ করে দেখা গেছে, খুলনা মহানগর পুলিশের কনস্টেবল জুয়েল মোল্লাকে জাতিসংঘ শান্তিরক্ষা মিশনে পাঠাতে লিখিত সুপারিশ করেছেন বাণিজ্যমন্ত্রী ফারুক খান। গোপালগঞ্জের কাশিয়ানী থানা শাখা মহিলা আওয়ামী লীগের সাধারণ সম্পাদিকা শেখ কল্পনাও সুপারিশ করেন জুয়েল মোল্লার জন্য। ঝিনাইদহ-১ আসনের সাংসদ আবদুল হাই চুয়াডাঙ্গায় কর্মরত আবদুল আলীম, যশোরের মাহমুদুল হাসান, পার্বত্য এলাকার তকিবুর রহমান, ডিএমপি প্রসিকিউশনের কামরুল হাসান ও ডিএমপি প্ররক্ষা বিভাগের টিটো মিজানের জন্য সুপারিশ করেছেন। এসব সুপারিশের ব্যাপারে জানতে চাইলে সাংসদ হাই তাঁর ব্যক্তিগত সহকারীর সঙ্গে কথা বলতে বলেন।   ব্যক্তিগত সহকারী  প্রথম আলো কে বলেন, এঁরা সবাই নির্বাচনী এলাকা শৈলকুপার লোক। এ কারণে তাঁদের জন্য সুপারিশ করা হয়েছে।\r\nময়মনসিংহে কর্মরত সোলায়মান ও এনামুল এবং মেহেরপুরে কর্মরত রহমত আলীর জন্য সুপারিশ করেছেন নাটোরের মুক্তিযোদ্ধা   সংসদের কমান্ডার আবুল হোসেন। ঠাকুরগাঁও-২ আসনের সাংসদ দবিরুল ইসলাম ঢাকার চ্যান্সারি বিভাগে কর্মরত পুলিশ সদস্য মজিবর রহমানের জন্য সুপারিশ করেছেন। পাবনা আওয়ামী লীগের নেতা মোস্তাফিজুর রহমান সুপারিশ করেছেন কনস্টেবল শামিমুল ইসলামের জন্য।\r\n ৬,৬৪৯ সদস্য মিশনে:  পুলিশ সদর দপ্তরের জাতিসংঘ ডেস্ক সূত্র জানায়, ১৯৮৯ সাল থেকে বাংলাদেশ পুলিশ জাতিসংঘ শান্তিরক্ষা মিশনে অংশ নিচ্ছে। এ পর্যন্ত ছয় হাজার ৬৪৯ জন পুলিশ সদস্য মিশনে দায়িত্ব পালন করেছেন। গত মে মাস পর্যন্ত পাওয়া তথ্যে দেখা গেছে, এখন এক হাজার ৯৭১ জন সদস্য শান্তিরক্ষা মিশনে দায়িত্বরত আছেন। এতে পুলিশ সুপার থেকে অতিরিক্ত মহাপরিদর্শক পদের কর্মকর্তা আছেন ৩৩ জন।\r\nজাতিসংঘ শান্তিরক্ষা মিশন থেকে গত পাঁচ বছরে পুলিশ বাহিনী ৬৩০ কোটি টাকা আয় করেছে। এর মধ্যে গত বছরই আয় হয়েছে ২৩০ কোটি টাকা। তিন বছর ধরে শান্তিরক্ষা মিশনে সবচেয়ে বেশি পুলিশ পাঠানোর তালিকায় রয়েছে বাংলাদেশ।\r\n তিনভাবে দায়িত্ব পালন:  সূত্র জানায়, শান্তিরক্ষা মিশনে পুলিশ সদস্যরা তিনভাবে দায়িত্ব পালন করেন। একটি হলো সরাসরি পুলিশ হিসেবে জাতিসংঘে চাকরি। এ পদে আটজন পুলিশ কর্মকর্তা আছেন। দ্বিতীয়টি হলো প্রচলিত পুলিশিং বা সিভিলিয়ান পুলিশ (ইউএনপোল)। সিভিলিয়ান পুলিশ হিসেবে দায়িত্ব পালনের জন্য কর্মকর্তাদের নির্বাচন করতে জাতিসংঘের প্রতিনিধিরা এসে পরীক্ষা নেন। এ ব্যবস্থায় রাজনৈতিক তদবিরের সুযোগ নেই। বর্তমানে ৩০৪ জন সদস্য এ ধরনের দায়িত্ব পালন করছেন। তৃতীয়টি হলো সুসজ্জিত দল বা এফপিইউ (ফরমড পুলিশ ইউনিট)। ২০০৫ সালে বাংলাদেশ থেকে সুসজ্জিত দল পাঠানো শুরু হয়। এ ধরনের মিশনের জন্য পুলিশ সদস্যরা তাঁদের ব্যবহারের সব ধরনের সরঞ্জাম যেমন, সাঁজোয়া গাড়ি, অস্ত্র, গোলাবারুদ, দাঙ্গা দমনের সরঞ্জাম, গাড়ি ইত্যাদি সঙ্গে নিয়ে যান। বর্তমানে বাংলাদেশ পুলিশের ১২টি সুসজ্জিত দল পাঁচটি মিশনে দায়িত্ব পালন করছেন। এসব মিশন হচ্ছে আইভরি কোস্ট, পূর্ব তিমুর, হাইতি, কঙ্গো ও দারফুর (সুদান)। ১২টি মিশনে এক হাজার ৬৬৯ জন কর্মকর্তা আছেন। এর মধ্যে হাইতিতে শুধু নারী-পুলিশের একটি শান্তিরক্ষা দল আছে। প্রতিটি মিশন থেকে সরকারের বছরে আয় ২০ কোটি টাকার বেশি বলে জানা গেছে।\r\nপুলিশ সদস্যরা অভিযোগ করেছেন, এসব মিশনে বেশির ভাগ কর্মকর্তার নাম এসেছে স্বরাষ্ট্র মন্ত্রণালয় থেকে। সর্বশেষ দারফুরে তিনটি, কঙ্গোতে একটি, হাইতিতে একটি এবং মহিলা সুসজ্জিত দলসহ মোট ছয়টি মিশনের তালিকাও এভাবে এসেছে।\r\nপুলিশ সদর দপ্তরের কর্মকর্তারা জানান, মিশনে অংশ নেওয়া সরঞ্জাম সজ্জিত (এফপিইউ) দলগুলোর জন্য প্রশিক্ষণ পাঠ্যসূচি, মানসম্মত সরঞ্জাম ও দক্ষ পুলিশ তৈরির চূড়ান্ত কোনো নীতিমালা নেই। এ জন্য নীতি-প্রথা ও বিধি তৈরি করে এমন ডকট্রিন ডেভেলপমেন্ট গ্রুপের (ডিডিজি) আন্তর্জাতিক বৈঠক গত মার্চ মাসে ঢাকায় শেষ হয়েছে। তবে ওই বৈঠকের চূড়ান্ত নীতিমালা এখনো প্রকাশ করা হয়নি। এ নীতিমালা না থাকার কারণে পুলিশ বাহিনীর সদস্যরা মিশনে লোক পাঠানোর ক্ষেত্রে তাঁদের ইচ্ছামতো নীতি গ্রহণ করার সুযোগ পান।\r\nসুপারিশের ব্যাপারে জানতে চাইলে পুলিশের মহাপরিদর্শক নূর মোহাম্মদ  প্রথম আলো কে বলেন, তদবির করা হলে পুলিশের আর কিছু করার থাকে না।\r\n","status":true,"publishDate":{"$date":{"$numberLong":"1279994400000"}},"createdAt":{"$date":{"$numberLong":"1751449466934"}},"__v":{"$numberInt":"0"}}
{"_id":{"$oid":"6864ffa763805761f3fc205c"},"image":"image-1751449511195.webp","title":"সাইকেলে চেপে ওরা যায় বিদ্যালয়ে  ","description":"কামরুল হাসান,  নীলফামারী থেকে ফিরে\r\nপ্রধান সড়কের পাশেই বিদ্যালয় ভবন, পূর্ব-পশ্চিমে লম্বা। সামনে ঘাসের চাদর-বিছানো সবুজ মাঠ। সেখানে নানা বনজ ও ফলদ  গাছ। ছায়াময় পরিবেশ। বাইরে শ্রাবণের খরতাপ ঝলসে দিতে চাইছে। ঠিক সকাল ১০টা, বিদ্যালয়ের সামনে এসে সাইকেল থেকে নামল লাল জামা-পরা ১২-১৩ বছরের এক কিশোরী। ক্যারিয়ারে রাখা   বই-খাতা। রোদেপোড়া মুখ বেয়ে নামছে ঘামের স্রোত। হাসতে হাসতে অনায়াসে ভারী সাইকেলটি  দুই হাতে চ্যাংদোলা করে তুলে লোহার গেট পেরিয়ে ঢুকে গেল বিদ্যালয়ে। তার পেছনে আরেকজন। তারপর একে একে আরও অনেকে। ক্রমে দীর্ঘ    হতে থাকে সাইকেলের সারি। অনেক দূর থেকে সাইকেল চালিয়ে বিদ্যালয়ে আসছে ওরা। প্রত্যন্ত গ্রামের এই দৃশ্য বড়ই বিস্ময় জাগায় শহুরে    অনভ্যস্ত চোখে।\r\nজেলা সদর নীলফামারী থেকে ২৬ কিলোমিটার দূরের গ্রাম কিশোরগঞ্জ। একেবারেই প্রত্যন্ত জনপদ। উপজেলা সদরের সঙ্গে এখনো যোগাযোগের একটিমাত্র পাকা রাস্তা। তবে এই অজপাড়াগাঁয়ে উচ্চবিদ্যালয় প্রতিষ্ঠিত হয়েছে ১৯৩৯ সালে, কিশোরগঞ্জ বহুমুখী উচ্চবিদ্যালয়। \r\nএই বিদ্যালয়ের ছাত্রীদের কারও বাড়ি পাঁচ কিলোমিটার, কারও বা ৮ থেকে ১০-১৫ কিলোমিটার দূরে। এমনকি ১৯ কিলোমিটার দূূর থেকেও      আসে কেউ কেউ। এতটা পথ রোজ হেঁটে আসা অসম্ভব, তাই তারা সাইকেলে সওয়ার। তার পরও রোজ ১৫ থেকে ২০ কিলোমিটার পথ সাইকেল চালানো সহজ নয়। কারণ, মাটির এবড়োখেবড়ো পথে কষ্টের শেষ নেই। এসবের পরে আবার আছে সামাজিক কিছু বিড়ম্বনা। কিন্তু কোনো কিছুই দমাতে পারে না ওদের। \r\nসপ্তম শ্রেণীর ছাত্রী আয়েশা সিদ্দিকার কথায় ফুটে উঠল বিড়ম্বনার কাহিনি। ‘প্রথম প্রথম সাইকেলে এলে গ্রামের মুরব্বিরা বলতেন, মাইয়া মানুষ হইয়া ছেলেদের মতো সাইকেল চালাইতেছ!’ বলল আয়েশা। এখন অবশ্য তাদের আর এসব গঞ্জনা সহ্য করতে হয় না। কিশোরগঞ্জ বিদ্যালয়ের ছাত্রীদের সাইকেল চালানো এখন মুরব্বিদের চোখে সাধারণ ঘটনা।\r\nবিদ্যালয়ের প্রধান শিক্ষক গোলাম আজম শোনালেন দূর গ্রামের ৮৪ ছাত্রীর সাইকেলে আসা-যাওয়ার কথা। বিদ্যালয়ের প্রাঙ্গণে সাইকেল রাখার সুব্যবস্থা করা হয়েছে। তিনি জানালেন, যাতায়াতের অসুবিধার কারণে অনেক মেয়ে বিদ্যালয়ে আসতে পারে না। ওদের একটি করে সাইকেলের ব্যবস্থা করলে পুরো এলাকার চিত্রটা আরও পাল্টে যেত।  \r\nপ্রধান শিক্ষকের সঙ্গে কথা বলার সময় সেখানে ছিলেন শিক্ষা প্রকৌশল অধিদপ্তরের এক প্রকৌশলী। বিদ্যালয়ের নির্মাণকাজ তদারকিতে এসেছিলেন। ছাত্রীদের সাইকেলে স্কুলে আসার কথা উঠতেই বললেন, ‘নারীদের পিছিয়ে-পড়া নিয়ে রাজধানীতে বসে যাঁরা সভা-সেমিনার করেন, তাঁদের কাছে প্রত্যন্ত গ্রামের এই কিশোরীরা নিশ্চয়ই বিস্ময়!\r\nওই সেই লাল জামা-পরা মেয়েটি, মাহফুজা আক্তার, পড়ে ষষ্ঠ শ্রেণীতে। বাবা আশরাফুল ইসলাম ঢাকায় নিটিং কারখানায় চাকরি করেন। বিদ্যালয় থেকে আট কিলোমিটার দূরে পূর্ব কালিকাপুরে ওদের বাড়ি। সেখান থেকে প্রতিদিন সাইকেল চালিয়ে বিদ্যালয়ে আসে সে। মাহফুজা বলল, তার বড় দুই বোন সাথী ও শম্পা পড়ে দশম ও সপ্তম শ্রেণীতে। তিন বোনই বিদ্যালয়ে আসে সাইকেল চালিয়ে। \r\nসাইকেলে আট কিলোমিটার আসতে মাহফুজার সময় লাগে ৪০ মিনিট। আসার সময় রোদে কষ্ট হয়। ফেরার সময় বেলা পড়ে এলে আরামেই যাওয়া যায়। তবে বৃষ্টি হলেই মুশকিল। বিদ্যালয়ে আসা বন্ধ। মাহফুজার কথায়, ‘ভিজতে ভিজতে এতটা পথ তো আর আসা যায় না?’ সাইকেল চালানো শিখলে কীভাবে, এ প্রশ্ন করতেই লাজুক হেসে সে বলল, ‘বাড়ির আঙিনায় দুই মাস ধরে চেষ্টা করে। এরপর সাড়ে চার হাজার টাকায় মা এই সাইকেল কিনে দিয়েছেন।’\r\nমাহফুজার সহপাঠী লতা রানীর বাড়ি বিদ্যালয় থেকে ১১ কিলোমিটার দূরে, গারাগ্রামের ভাইজানপাড়ায়। বাবা কৃষিকাজ করেন। লতা জানাল, সাইকেলে দেড় ঘণ্টা লাগে বিদ্যালয়ে আসতে। গ্রামের তিন কিলোমিটার রাস্তা পাকা। বাকিটুকু মাটির। বৃষ্টি হলে কাদা-পানিতে বেহাল অবস্থা। সাইকেল চালানোই মুশকিল হয়ে পড়ে। তখন হেঁটে আসতে হয়, নয়তো বিদ্যালয়ে আসা সেদিনের মতো বন্ধ। \r\nসাত কিলোমিটার দূরের নিতাইপাড়া থেকে বিদ্যালয়ে আসে হাবিবা। তার মতো জান্নাতি আক্তার, কুলসুম, আমেনা, রেশমি, জাকিয়া, সুলতানা—সবাই আসে দূর দূর গ্রাম থেকে সাইকেল চালিয়ে। \r\nসাইকেল চালানোর কিছু বাড়তি সুবিধাও আছে। হাবিবা বলল, ‘সাইকেলে এলে বখাটেরা উপদ্রব করতে পারে না। তবে রাস্তা দিয়ে চলার সময় কেউ কেউ টিটকারি মারে, শিস দেয়।’ তবে এসবের পাত্তা দেয় না ওরা। ‘কে কী বলল, তা নিয়ে আমাদের ভাবার সময় নেই।’ সোজাসাপ্টা জবাব জান্নাতি আক্তারের।  \r\nপ্রধান শিক্ষক গোলাম আজম বললেন, ‘যারা সাইকেলে করে স্কুলে আসে, তাদের ঝরে পড়ার হার খুবই কম। গ্রামের রাস্তায় সাইকেল চালানো এসব মেয়ে আত্মপ্রত্যয়ী হয়ে ওঠে। কঠিন পরিশ্রম করতে করতে তাদের মনোবল বেড়ে যায়। স্কুলে এদের ফলও ভালো।’ পাঁচ কিলোমিটার দূরের বাজেডুমুরিয়া গ্রাম থেকে সাইকেল চালিয়ে বিদ্যালয়ে আসা নুসরাত জাহান এবার এসএসসিতে জিপিএ-৫ পেয়েছে। তার ছোট বোন শাহনাজ পারভিন এখন বোনের সাইকেলে করে স্কুলে আসছে। সেও ভালো ছাত্রী। \r\n১৯ কিলোমিটার দূরে মাগুরা থেকে সাইকেল চালিয়ে আসা-যাওয়া ছাত্রীটিকে দেখার ইচ্ছা ছিল। কিন্তু সেদিন কেন জানি সে বিদ্যালয়ে আসেনি। শ্রেণীকক্ষে খোঁজ নিয়ে প্রধান শিক্ষক বললেন, ‘আজ মেয়েটি আসেনি।’ আর কথা হলো না তার সঙ্গে। শিক্ষার বিরাট জগতে গ্রামের মেয়েদের এগিয়ে যাওয়ার এই অদম্য কাহিনির একটি পার্শ্বচরিত্র আপাতত অজানাই থেকে গেল। \r\n\r\n","status":true,"publishDate":{"$date":{"$numberLong":"1280858400000"}},"createdAt":{"$date":{"$numberLong":"1751449511267"}},"__v":{"$numberInt":"0"}}
{"_id":{"$oid":"6865008563805761f3fc2060"},"image":"image-1751449732942.webp","title":"২০১১ বিশ্বকাপ ক্রিকেট  ১৩০ কোটি টাকার নিরাপত্তা সরঞ্জাম কিনছে র‌্যাব-পুলিশ","description":"২০১১ সালের বিশ্বকাপ ক্রিকেট নির্ঝঞ্ঝাট করতে ১৩০ কোটি টাকার নিরাপত্তা সরঞ্জাম কিনছে পুলিশ ও র‌্যাপিড অ্যাকশন ব্যাটালিয়ন (র‌্যাব)। এগুলোর মধ্যে আছে বোমা শনাক্ত ও নিষ্ক্রিয়করণ যন্ত্রপাতি, গোয়েন্দা সরঞ্জাম, যোগাযোগ, যানবাহন, সাঁজোয়া যানসহ দাঙ্গা দমনের সরঞ্জাম।\r\nপুলিশ সদর দপ্তর থেকে পাঠানো এ-সংক্রান্ত একটি প্রস্তাব ইতিমধ্যে স্বরাষ্ট্র মন্ত্রণালয়ে অনুমোদিত হয়েছে। এ ছাড়া যাঁরা এসব সরঞ্জাম ব্যবহার করবেন, তাঁদের প্রশিক্ষণ দেওয়ার পরিকল্পনাও রয়েছে।\r\nজানতে চাইলে পুলিশের মহাপরিদর্শক (আইজিপি) নূর মোহাম্মদ  প্রথম আলো কে বলেন, বিশ্বকাপ ক্রিকেটের মতো গুরুত্বপূর্ণ প্রতিযোগিতার সময় নিরাপত্তায় যাতে কোনো ফাঁকফোকর না থাকে, সে কারণে এসব সরঞ্জাম কেনা হচ্ছে।\r\nপুলিশ সদর দপ্তরের সূত্র জানায়, ২০১১ সালের ফেব্রুয়ারিতে অনুষ্ঠেয় আইসিসি বিশ্বকাপ ক্রিকেট টুর্নামেন্টের অন্যতম আয়োজক বাংলাদেশ। বাংলাদেশে বিশ্বকাপের খেলাগুলো হবে ঢাকার বঙ্গবন্ধু ও মিরপুর স্টেডিয়াম, নারায়ণগঞ্জের ফতুল্লা স্টেডিয়াম এবং চট্টগ্রামের জহুর আহমেদ স্টেডিয়ামে। তাই এ স্টেডিয়ামগুলোকে কেন্দ্র করেই নিরাপত্তাব্যবস্থা নেওয়া হচ্ছে।\r\nস্বরাষ্ট্র মন্ত্রণালয়ের সূত্র জানায়, বিশ্বকাপ ক্রিকেট চলাকালে নিরাপত্তা নিশ্ছিদ্র করতে যেসব সরঞ্জাম কেনা হচ্ছে সেসবের মধ্যে আছে বোমা, মাইন ও বিস্ফোরক শনাক্তকরণ যন্ত্র; ভ্রাম্যমাণ এক্স-রে মেশিন, বোমা উদ্ধারের পোশাকসহ বোমা শনাক্ত ও নিষ্ক্রিয়করণের বিভিন্ন সরঞ্জাম। গোয়েন্দা সরঞ্জামের মধ্যে আছে রাতে দেখার চশমা, বাইনোকুলার, আর্চওয়ে গেট, মোবাইল ট্র্যাকার, লাগেজ স্ক্যানার, স্বয়ংক্রিয় যানবাহন স্ক্যানার। যানবাহনের মধ্যে আছে সাঁজোয়া যান, কুকুর বহনের গাড়ি, জলকামান, উচ্চক্ষমতাসম্পন্ন রেকার, মোটরসাইকেল, বাইসাইকেল, বাস, ট্রাক, পিকআপ ও মাইক্রোবাস। যোগাযোগ সরঞ্জামের মধ্যে আছে বিভিন্ন ধরনের বেতার সরঞ্জাম, ওয়াকিটকি, ভিডিও ক্যামেরা, ডিজিটাল ক্যামেরা, সিসিটিভি ক্যামেরা, সিসিটিভি মনিটর, কম্পিউটার, ল্যাপটপ, নাইন এমএম পিস্তল ইত্যাদি। সাধারণ সরঞ্জামের মধ্যে রয়েছে টর্চলাইট, বুলেটপ্রুফ জ্যাকেট, হাতকড়া, হেলমেট, মোবাইল ফোনসেট, মাল্টিমিডিয়া প্রজেক্টর ইত্যাদি।\r\nপুলিশ সূত্র জানায়, এসব সরঞ্জাম ব্যবহার করবে পুলিশের বিশেষ শাখা (এসবি), নারায়ণগঞ্জ জেলা পুলিশ, ঢাকা ও চট্টগ্রাম মহানগর পুলিশ। এসবির ১২০ জন সওই প্রস্তাবে নিরাপত্তার স্বার্থে চট্টগ্রাম স্টেডিয়ামে বেশ কিছু সংস্কারকাজের পরিকল্পনার কথা বলা হয়েছে। এগুলোর মধ্যে আছে স্টেডিয়ামসংলগ্ন এলাকায় ফুটপাত নির্মাণ, শহরে সড়ক ব্যবস্থাপনাসংক্রান্ত সাইনবোর্ড, জেব্রা ক্রসিং, ডানে-বাঁয়ে সড়ক চিহ্নিতকরণ, স্বয়ংক্রিয় বাতি লাগানো ও পুরোনো সাইনবোর্ডের সংস্কার ইত্যাদি। এ ছাড়া স্টেডিয়ামে গাড়ি প্রবেশের পথ প্রশস্ত করা ও খেলার মাঠ উঁচু করার কথাও প্রস্তাবে বলা হয়েছে।\r\nপুলিশ সদর দপ্তরের সূত্র জানায়, খেলাগুলো চলাকালে পুরো নিরাপত্তাব্যবস্থা দেখভাল করবে পুলিশ, র‌্যাব ও এসবি। র‌্যাবের ১০ জন কর্মকর্তা এ জন্য ক্রিকেট সিরিজ চলাকালে একটি আন্তর্জাতিক ক্রিকেট মাঠ পরিদর্শন করবেন।\r\n \r\n","status":true,"publishDate":{"$date":{"$numberLong":"1282327200000"}},"createdAt":{"$date":{"$numberLong":"1751449733009"}},"__v":{"$numberInt":"0"}}
{"_id":{"$oid":"686500cf63805761f3fc2064"},"image":"image-1751449807782.webp","title":"সন্ত্রাসীরা আবার বেপরোয়া, শিকার হচ্ছে পুলিশও  ২০০৫ সাল থেকে এ পর্যন্ত পুলিশের মোট ২৩ জন কর্মকর্তা ও সদস্য দুর্বৃত্তদের হাতে নিহত হয়েছেন ","description":"কামরুল হাসান  ও  গোলাম মুর্তজা \r\nরাজধানীতে সন্ত্রাসীরা আবার বেপরোয়া হয়ে উঠছে। অবৈধ আগ্নেয়াস্ত্র ব্যবহৃত হচ্ছে প্রকাশ্যে। সাধারণ মানুষের পাশাপাশি আইনশৃঙ্খলা রক্ষাকারী বাহিনী পুলিশও সন্ত্রাসীদের হামলার শিকার হচ্ছে। সর্বশেষ গত বৃহস্পতিবার গভীর রাতে মতিঝিলে সন্ত্রাসীর গুলিতে নিহত হয়েছেন কনস্টেবল মঞ্জুরুল ইসলাম। আহত হন পুলিশের অপর এক সদস্য। এর আগে এপ্রিল মাসে হত্যা করা হয় এক পুলিশ কর্মকর্তাকে।\r\nএসব ঘটনায় জনগণের জানমালের নিরাপত্তায় নিয়োজিত পুলিশ নিজেদের নিরাপত্তা নিয়ে শঙ্কিত হয়ে পড়ছে। \r\nপুলিশের ঊর্ধ্বতন কর্মকর্তারাই বলেছেন, অবৈধ অস্ত্র উদ্ধারে পুলিশের তৎপরতা না থাকায় পরিস্থিতি দিন দিন বিপজ্জনক হয়ে উঠছে। এ ছাড়া হত্যার ঘটনাগুলোর বেশির ভাগেরই মূল আসামিরা ধরা পড়েনি। অন্য সাধারণ মামলাগুলোর মতো এসব মামলার তদন্তও চলছে ঢিমেতালে। এর সুযোগ নিচ্ছে সন্ত্রাসীরা, হয়ে উঠছে বেপরোয়া।\r\nঢাকা মহানগর পুলিশের (ডিএমপি) কমিশনার এ কে এম শহীদুল হক বলেন, খিলক্ষেতে পুলিশের অস্ত্র লুটের সঙ্গে জড়িত ব্যক্তিদের গ্রেপ্তারের চেষ্টা চলছে। এ ঘটনায় জড়িত ব্যক্তিদের রাজনৈতিক পরিচয়কে বড় করে দেখার অভিযোগ নাকচ করে তিনি বলেন, দায়িত্ব পালন করতে গিয়ে পুলিশ বাহিনীর সদস্যদের প্রায়ই এ ধরনের আক্রমণের শিকার হতে হচ্ছে। তবে দায়িত্ব পালনের ক্ষেত্রে নিজেদের নিরাপত্তা নিশ্চিত করতে পুলিশ সদস্যদের নির্দেশ দেওয়া হয়েছে।\r\nকয়েকজন পুলিশ কর্মকর্তা  প্রথম আলো কে বলেন, পুলিশের ওপর পর পর কয়েকটি হামলার ঘটনা ঘটলেও রাজনৈতিক প্রভাবের কারণে বেশির ভাগেরই আসামি গ্রেপ্তার হচ্ছে না। তাদের আইনের আওতায় আনতে পারছে না পুলিশ।\r\nসাধারণ মানুষের অভিযোগ, প্রকাশ্যে অস্ত্রের ব্যবহার, খুন ও ছিনতাই হয় পুলিশের নিষ্ক্রিয়তার কারণে। পুলিশ তৎপর হলেই এ ধরনের অপরাধ কমে যায়। অস্ত্র উদ্ধারের নামে তারা যেসব অভিযান চালাচ্ছে, তাতে সাফল্য আসছে না। সন্ত্রাসীরা অস্ত্র নিয়ে প্রকাশ্যে চলাফেরা করার সাহস পাচ্ছে, অপরাধ ঘটাচ্ছে।\r\nর‌্যাপিড অ্যাকশন ব্যাটালিয়নের (র‌্যাব) মহাপরিচালক হাসান মাহমুদ খন্দকার বলেন, অপরাধীদের তৎপরতা মাঝে মাঝে বাড়ে বা কমে। এতে আতঙ্কিত হওয়ার কিছু নেই। পরিস্থিতি র‌্যাব ও পুলিশের নিয়ন্ত্রণেই আছে।\r\nপুলিশের সাবেক মহাপরিদর্শক (আইজি) এএসএম শাহজাহান বলেন, অস্ত্র উদ্ধারে সাঁড়াশি অভিযান চালাতে হবে। অপরাধীদের তালিকা ধরে ধরে তাদের বিরুদ্ধে ব্যবস্থা নিতে হবে। তবে অস্ত্র উদ্ধারের জন্য দরকার জনগণের সহযোগিতা। তিনি বলেন, অস্ত্রের ব্যবহার কমাতে পারলে পুলিশের ওপর হামলাসহ সব ধরনের অপরাধ কমে যাবে।\r\nবৃহস্পতিবার গভীর রাতে মতিঝিলে রিকশা আরোহী সন্ত্রাসীর গুলিতে নিহত হন কনস্টেবল মঞ্জুরুল, আহত হন নায়েক হাবিবুল্লাহ। মঙ্গলবার রাতে নিকুঞ্জে স্কুলছাত্রীকে উত্ত্যক্ত করা নিয়ে দুই পক্ষের সংঘর্ষ থামাতে গিয়ে হামলার শিকার হন খিলক্ষেত থানার পুলিশের চার কর্মকর্তা ও সদস্য। এ সময় একজন উপপরিদর্শকের (এসআই) পিস্তল ছিনিয়ে নেয় দুর্বৃত্তরা। গতকাল শুক্রবারও পিস্তলটি উদ্ধার হয়নি।\r\n১৫ আগস্ট যশোরের শার্শা থানার ভারপ্রাপ্ত কর্মকর্তা (ওসি) এনামুল হককে চড় মারেন সাংসদ শেখ আফিলউদ্দীন। এ ঘটনায় ওসি সাধারণ ডায়েরিও (জিডি) করেছেন। ১৭ জুলাই রাতে রাজধানীর কামরাঙ্গীরচরে লোহার ব্রিজের ঢালে কামরাঙ্গীরচর থানার এসআই এবারত হোসেন কাগজপত্রবিহীন একটি মোটরসাইকেল আটক করলে তাঁকে মারধর ও লাঞ্ছিত করেন ছাত্রলীগের নেতা জুম্মন মিয়াসহ কয়েকজন। এ ঘটনায় এসআই এবারত বাদী হয়ে মামলা করলেও স্থানীয় প্রভাবশালী সরকারদলীয় নেতাদের ঘনিষ্ঠ হওয়ায় গ্রেপ্তার হননি জুম্মন বা জড়িত অন্য কেউ।\r\n পাঁচ বছরে ২৩ পুলিশ নিহত:  ২০০৫ সাল থেকে এ পর্যন্ত পুলিশের মোট ২৩ জন কর্মকর্তা ও সদস্য দুর্বৃত্তদের হাতে নিহত হয়েছেন। এর মধ্যে চলতি বছরেই নিহত হন ছয়জন। এঁদের মধ্যে ২০ জুলাই পাবনার ঢালার চরে চরমপন্থীদের গুলিতে নিহত হন এসআই কফিলউদ্দীন (৪৪), কনস্টেবল শফিক আহমেদ (৩০) ও নায়েক আবদুল ওয়াহেদ (২৬)। ৪ মে টাঙ্গাইলের মির্জাপুরে মহাসড়কের পাশে পাওয়া যায় রাজধানীর রমনা থানার এএসআই মিজানুর রহমানের (৩৩) লাশ। পরে তদন্তে জানা যায়, ছিনতাইকারীদের হাতে তিনি নিহত হন। ২০ এপ্রিল রাতে গুলি করে হত্যা করা হয় বংশাল থানার অপারেশন কর্মকর্তা এসআই গৌতম রায়কে। এ মামলায় সন্দেহভাজন অপরাধী গ্রেপ্তার করতে গিয়ে র‌্যাব ও পুলিশ একই নামের দুজন করে আসামি গ্রেপ্তার করায় বিতর্কের সৃষ্টি হয়।\r\n গৌতম হত্যা মামলার অবস্থা:  পুলিশ সূত্র জানায়, গৌতম হত্যা মামলায় এ পর্যন্ত ছয়জন গ্রেপ্তার হয়েছে। এঁদের মধ্যে পুলিশের হাতে গ্রেপ্তার হন আহম্মদ আলী ওরফে হায়দার। র‌্যাব গ্রেপ্তার করে আলী হায়দার ও জাকির হোসেনকে। গোয়েন্দা (ডিবি) পুলিশ গ্রেপ্তার করে জাকির ওরফে বাইট্টা জাকির, জামাল মল্লিক ও আবদুর রউফ ভূঁইয়া ওরফে সোহেলকে। ওই হত্যাকাণ্ডের সঙ্গে কোন হায়দার ও জাকির জড়িত ছিল, তা চার মাসের তদন্তেও বের করতে পারেনি পুলিশ।\r\nমামলার তদন্ত কর্মকর্তা গোয়েন্দা পুলিশের পরিদর্শক রুহুল আমিন  প্রথম আলো কে বলেন, গ্রেপ্তারকৃত ব্যক্তিরা কারাগারে রয়েছেন। আরও তদন্তের পর বলা যাবে, কে আসল কে নকল। তবে মামলার এজাহারে কারোরই নাম নেই।\r\nনাম প্রকাশে অনিচ্ছুক একাধিক পুলিশ কর্মকর্তা বলেন, আসামি নিয়ে র‌্যাব ও পুলিশের টানাটানির ফলে গৌতম হত্যা মামলার তদন্ত নিয়ে সংশয়ের সৃষ্টি হয়েছে।\r\nগৌতম হত্যার ১০ মাস আগে দায়িত্ব পালনকালে গুলিবিদ্ধ হয়ে মারা যান সিলেটের বিয়ানীবাজার থানার ওসি সৈয়দ মুনায়েমুল ইসলাম। গত বছরের ১৬ জুন রাতে বিয়ানীবাজারের খালাইউরায় ঘটা এ ঘটনায় গুলিবিদ্ধ হন থানার এসআই মজিবুর। এ ব্যাপারে এসআই শাহাদত হোসেনের করা মামলায় ২২ জনের বিরুদ্ধে অভিযোগপত্র দেওয়া হয়েছে। তবে প্রধান আসামি গ্রেপ্তার হয়নি।\r\n পুলিশের পরিসংখ্যান:  পুলিশ সদর দপ্তরের সূত্র জানায়, গত ১০ বছরে ৩৫১ জন পুলিশ সদস্য দায়িত্ব পালনকালে নিহত হয়েছেন। এঁদের কেউ সন্ত্রাসীদের হামলায়, কেউ সড়ক দুর্ঘটনায়, কেউ বিচ্ছিন্ন ঘটনায় নিহত হন। ২০০৯ সালে নিহত ৩০ পুলিশ সদস্যের মধ্যে সড়ক দুর্ঘটনায় মারা যান ১৯ জন। ২০০৮ সালে ২০ জন, ২০০৭ সালে ২৬ জন, ২০০৬ সালে ৩৪ জন, ২০০৫ সালে ৩৩ জন, ২০০৪ সালে ৪২ জন, ২০০৩ সালে ৫০ জন, ২০০২ সালে ৪৭ জন, ২০০১ সালে ৫৩ জন এবং ২০০০ সালে মারা গেছেন ১৫ জন পুলিশ সদস্য।\r\nপুলিশের মহাপরিদর্শক নূর মোহাম্মদ বলেন, হঠাৎ করে পুলিশের ওপর হামলার ঘটনা ঘটতে শুরু করেছে। কেন এসব ঘটনা ঘটছে, তা খতিয়ে দেখার নির্দেশ দেওয়া হয়েছে। অপরাধীদের গ্রেপ্তারও করা হচ্ছে।\r\n","status":true,"publishDate":{"$date":{"$numberLong":"1282327200000"}},"createdAt":{"$date":{"$numberLong":"1751449807802"}},"__v":{"$numberInt":"0"}}
{"_id":{"$oid":"686500fd63805761f3fc2068"},"image":"image-1751449853609.webp","title":"নিধিরাম সর্দার!","description":"কামরুল হাসান\r\n মহাসড়কে দুর্ঘটনা, ট্রাফিক আইন লঙ্ঘন, চোরাচালান, চোরাইপণ্য আটক, মাদকদ্রব্য উদ্ধারসংক্রান্ত সব ধরনের অপরাধের মামলা দায়ের ও তদন্তের ক্ষমতা দিয়ে হাইওয়ে পুলিশের খসড়া বিধিমালা করা হয়েছিল দুই বছর আগে। এতে বলা হয়েছিল মহাসড়ক ছাড়াও সড়ক ও জনপথ বিভাগের আওতাধীন সব সেতু, ফেরি, ফেরিঘাট, বাসস্ট্যান্ড, বাস ও ট্রাক টার্মিনাল, পেট্রলপাম্প, টোল প্লাজা ও যাত্রী বিরতির স্থান হাইওয়ে পুলিশের আওতায় থাকবে। কিন্তু সেই বিধিমালা আর চূড়ান্ত হয়নি। \r\nহাইওয়ে পুলিশের উপমহাপরিদর্শক সোহরাব হোসেন  প্রথম আলো কে জানান, হাইওয়ে পুলিশ বিধি পাস না হওয়ায় শুধু পাহারা দিয়েই তাদের দায়িত্ব পালন করতে হয়। \r\nদেশে প্রায় চার হাজার কিলোমিটার জাতীয় সড়ক ও মহাসড়কের নিরাপত্তা দেখভালের দায়িত্ব হাইওয়ে পুলিশের। বর্তমানে হাইওয়ে পুলিশের রয়েছে ২৪টি থানা ও ৪৮টি ফাঁড়ি। আর জনবল দুই হাজার ৪২। \r\nপুলিশ বাহিনীর পৃথক পরিষেবা কাঠামো হিসেবে ‘হাইওয়ে পুলিশ বিধিমালা ২০০৮’ গেজেট প্রকাশের উদ্যোগ নেওয়া হয়েছিল। কিন্তু হঠাৎ করে সে প্রক্রিয়া থেমে যায়।  \r\nপুলিশের মহাপরিদর্শক নূর মোহাম্মদ  প্রথম আলো কে বলেন, হাইওয়ে পুলিশের জন্য দরকারি যানবাহন সরবরাহের প্রকল্প হাতে নেওয়া হয়েছে। যানবাহন পেলে হাইওয়ে পুলিশ আরও সক্রিয়ভাবে সড়ক নিরাপদ করার কাজ করতে পারবে। \r\n \r\n","status":true,"publishDate":{"$date":{"$numberLong":"1282932000000"}},"createdAt":{"$date":{"$numberLong":"1751449853685"}},"__v":{"$numberInt":"0"}}
{"_id":{"$oid":"6865012663805761f3fc206c"},"image":"image-1751449894073.webp","title":"অসহায় সাভার প্রশাসন   সাংসদ ও উপজেলা চেয়ারম্যানের দ্বন্দ্বে কোণঠাসা কর্মকর্তারা। পাঁচ কর্মকর্তার জিডি। কাজে স্থবিরতা ","description":"কামরুল হাসান  ও  অরূপ রায়,  সাভার থেকে \r\n সাভার উপজেলা প্রশাসনের কর্মকর্তারা সরকারি দলের নেতা-কর্মীদের আচরণে অনেকটা অসহায়। স্থানীয় সাংসদ ও উপজেলা চেয়ারম্যানের দ্বন্দ্বে স্থবির প্রশাসনের কার্যক্রম। ক্ষমতাসীন দলের নেতা ও উপজেলা চেয়ারম্যানের হুমকির পর জীবনের নিরাপত্তা চেয়ে এরই মধ্যে পাঁচ কর্মকর্তা থানায় সাধারণ ডায়েরি (জিডি) করেছেন। জিডির পর গতকাল সোমবার উপজেলা নির্বাহী কর্মকর্তা (ইউএনও) ছাড়া অন্য কোনো কর্মকর্তা উপজেলা কার্যালয়ে যাননি।\r\nপাঁচ কর্মকর্তাকে হুমকির পর গতকাল সাভার উপজেলা পরিষদে গিয়ে দেখা গেছে, ইউএনও ছাড়া প্রথম শ্রেণীর অন্য কর্মকর্তাদের চেয়ার খালি। অল্পসংখ্যক কর্মচারী উপস্থিত থাকলেও তাঁদের চোখেমুখে ছিল আতঙ্ক। সাংবাদিকদের কাছে কেউ মুখ খুলতে চাননি।\r\nকর্মকর্তাদের হাজির না হওয়ার কারণ জানতে চাইলে ইউএনও রাব্বী মিয়া  প্রথম আলো কে বলেন, কর্মকর্তারা অফিসে এলেও বিব্রত হওয়ার আশঙ্কায় নিজের আসনে না বসে আশপাশে ঘুরে বেড়াচ্ছেন।\r\nস্থানীয় সূত্র জানায়, সাভার উপজেলা আওয়ামী লীগ এখন দুই ভাগে বিভক্ত। এক পক্ষে ঢাকা-১৯ আসনের সাংসদ তালুকদার তৌহিদ জং মুরাদ, তাঁর সঙ্গে আছেন সাভার আওয়ামী লীগের সাধারণ সম্পাদক আলী হায়দার, পৌর আওয়ামী লীগের সভাপতি উপজেলা ভাইস চেয়ারম্যান আবদুল গনি। আরেক পক্ষে আছেন ঢাকা জেলা আওয়ামী লীগের সহসভাপতি ও উপজেলা চেয়ারম্যান ফিরোজ কবির। তবে সাংসদের পক্ষই বেশি সক্রিয়।\r\nস্থানীয় লোকজনের সঙ্গে কথা বলে জানা গেছে, ফিরোজ কবিরের চেয়ারম্যান নির্বাচিত হওয়ার পেছনে সাংসদের সমর্থন থাকলেও কিছুদিন যেতে না-যেতেই দুই পক্ষের মধ্যে বিরোধ দেখা দেয়। তৈরি পোশাক কারখানার ঝুট ব্যবসা, চাঁদাবাজি, টেন্ডারবাজি, বিভিন্ন সরকারি বরাদ্দের টাকার ভাগবাটোয়ারা, গ্রামীণ অবকাঠামো উন্নয়ন প্রকল্প, ওএমএস কর্মসূচি ও জমি দখলের দালালি নিয়ে দ্বন্দ্বই এসব বিরোধের মূল কারণ বলে জানা গেছে।\r\nতবে উপজেলার কর্মকর্তারা জানিয়েছেন, উপজেলা প্রশাসন পুরোপুরি সাংসদ মুরাদের নিয়ন্ত্রণে। চেয়ারম্যান অনেকটা কোণঠাসা। উপজেলা কর্মকর্তাদের কেউ তাঁর কথা শোনেন না। চেয়ারম্যানের বিরুদ্ধে অভিযোগ, তিনি প্রায়ই বিভিন্ন ধরনের কাজের অজুহাতে কর্মকর্তাদের তাঁর কার্যালয়ে ডেকে নিয়ে নির্দিষ্ট হারে কমিশন দাবি করেন। কথা না শুনলে তিনি সরকারি কর্মকর্তাদের গালাগালি করেন, দেখে নেওয়ার হুমকি দেন।\r\nসর্বশেষ ২৬ সেপ্টেম্বর এ ধরনের হুমকির পর উপজেলার পাঁচ কর্মকর্তা তাঁর বিরুদ্ধে জিডি করতে বাধ্য হন। এই পাঁচ কর্মকর্তা হলেন সমাজসেবা কর্মকর্তা মো. রকনুল হক, খাদ্যগুদামের ভারপ্রাপ্ত কর্মকর্তা খন্দকার মনিরুল হক, সাব-রেজিস্ট্রার জিয়াউল হক, উপজেলা মাধ্যমিক শিক্ষা কর্মকর্তা মুন্নী হোসেন ও উপজেলা প্রকল্প বাস্তবায়ন কর্মকর্তা মো. আব্দুল মতিন সরকার।\r\nসাব-রেজিস্ট্রার জিয়াউল হক তাঁর ডায়েরিতে উল্লেখ করেন, চেয়ারম্যান ফিরোজ কবির তাঁর কাছে ১৫ হাজার টাকা দাবি করেন। তিনি টাকা দিতে অপারগতা প্রকাশ করলে চেয়ারম্যান তাঁকে লাঞ্ছিত করার ভয় দেখান। পরে ভয়ে তিনি ১৫ হাজার টাকা দিতে বাধ্য হন।\r\nজিয়াউল হক গতকাল  প্রথম আলো কে বলেন, ঈদগাহ ময়দানের জন্য সাব-রেজিস্ট্রি অফিস থেকে প্রতিবছরই চাঁদা দেওয়া হয়। এবারও চাঁদা দেওয়ার জন্য ১০ হাজার টাকা সংগ্রহ করা হয়। কিন্তু উপজেলা চেয়ারম্যান ১৫ হাজার টাকা দাবি করেন। পাঁচ হাজার টাকার জন্য চেয়ারম্যান তাঁকে অফিসে ডেকে নিয়ে অকথ্য ভাষায় গালাগালি করেন।\r\nইউএনও রাব্বী মিয়া  প্রথম আলো কে বলেন, ‘এসব অভিযোগের কথা আমি আগেই শুনেছি।’\r\nতবে উপজেলা চেয়ারম্যান এ অভিযোগ অস্বীকার করে বলেন, এত দিন পর কেন এমন অভিযোগ করা হচ্ছে?\r\nউপজেলা খাদ্যগুদামের ভারপ্রাপ্ত কর্মকর্তা খন্দকার মনিরুল হক  প্রথম আলো কে বলেন, উপজেলা চেয়ারম্যান প্রায়ই তাঁকে অফিসে ডেকে নিয়ে তাঁর মাধ্যমে ওএমএসের চাল কালোবাজারে বিক্রির জন্য চাপ দিতেন। তিনি অপারগতা প্রকাশ করলে চেয়ারম্যান তাঁকে নানা ভয়ভীতি দেখাতেন এবং গালাগাল দিতেন। এমনকি তাঁর দাড়ি টেনে তুলে ফেলার হুমকি দেন। জিডিতেও তিনি এসব কথা উল্লেখ করেছেন বলে জানান।\r\nখাদ্য কর্মকর্তাকে হুমকির ব্যাপারে উপজেলা চেয়ারম্যান বলেন, সাভারের সাধারণ মানুষ ওএমএসের চাল পায়নি। খাদ্য কর্মকর্তা ডিলারদের সঙ্গে মিলে সব চাল বাজারে বিক্রি করে দিয়েছেন। ওএমএসের চাল নিয়ে জেলা প্রশাসকের নেতৃত্বে সমন্বয় কমিটির যে সভা হয়েছিল, সেখানে তিনি এ অভিযোগ করেন।\r\nউপজেলা প্রকল্প বাস্তবায়ন কর্মকর্তা আব্দুল মতিন সরকার অভিযোগ করেন, উপজেলা চেয়ারম্যান ফিরোজ কবির ফোনে তাঁকে প্রায়ই গালিগালাজ করতেন এবং লাঞ্ছিত করার হুমকি দেন। তিনি বিভিন্ন প্রকল্পের বিপরীতে আর্থিক সুবিধা দাবি করেন।\r\nইউএনও  প্রথম আলো কে বলেন, এ অভিযোগ তিনি আগেই শুনেছেন।\r\nতবে চেয়ারম্যান এ অভিযোগ অস্বীকার করে বলেন, গত অর্থবছরে সাভারে টিআর, কাবিখা ও সাংসদের নিজস্ব কোটায় বিভিন্ন খাতে এক হাজার টনের বেশি চাল-গম খরচ করা হয়েছে। চেয়ারম্যান বলেন, ‘খোঁজ নিয়ে দেখুন, কতটুকু কাজ হয়েছে। সব লুটপাট হয়েছে। প্রকল্প কর্মকর্তা আমার অধীনে চাকরি করেন, আমি তাঁর কাছে এর হিসাব চাইতেই পারি। তিনি রোজার সময় উপজেলা চেয়ারম্যানের নামে বরাদ্দ পাওয়া ২৮ কার্টন খেজুর বাজারে বিক্রি করে দিয়েছেন।’\r\nতবে প্রকল্প বাস্তবায়ন কর্মকর্তাকে হুমকি ও গালাগালের ব্যাপারে জানতে চাইলে চেয়ারম্যান বলেন, ‘আমি ওঁকে হুমকি দিইনি, বকে দিয়েছি। ভুলত্রুটি হলে আমি তাঁকে ধমকাতেই পারি।’ উপজেলা চেয়ারম্যানের বক্তব্যের সূত্র ধরে খোঁজ নিয়ে জানা গেছে, সাভারের বেশির ভাগ প্রকল্পেরই কোনো কাজ হয়নি। ক্ষমতাসীন দলের লোকজন এসব প্রকল্পের বরাদ্দ ভাগ করে নিয়েছেন বলে অভিযোগ আছে।\r\nউপজেলা সমাজসেবা কর্মকর্তা রকনুল হক অভিযোগ করেন, উপজেলা চেয়ারম্যান বিভিন্ন সময়ে তাঁকে অফিসে ডেকে নিয়ে গালাগাল দিতেন।\r\nউপজেলা মাধ্যমিক শিক্ষা কর্মকর্তা মুন্নী হোসেনের অভিযোগ, উপজেলা চেয়ারম্যানের অসহযোগিতার কারণে তিনি উচ্চমাধ্যমিক পর্যায়ের ছাত্রী উপবৃত্তি প্রদান প্রকল্পের (পর্যায়-৪) ছাত্রী নির্বাচন ও প্রকল্প বাস্তবায়নের কর্মকৌশল-সংক্রান্ত কর্মশালার আয়োজন করতে পারেননি।\r\nকর্মকর্তাদের সব অভিযোগের ব্যাপারে চেয়ারম্যান বলেন, ‘এই পাঁচ কর্মকর্তা বিভিন্ন দুর্নীতি ও অনিয়মের সঙ্গে জড়িত, যার প্রমাণ আমার কাছে আছে। তাঁরা সাংসদের সহযোগিতা নিয়ে দুর্নীতি করে বেড়াচ্ছেন। বিভিন্ন সময়ে আমি তাঁদের এসব দুর্নীতি-অনিয়মের কথা তুলে ধরি। এতে সাংসদ ও তাঁর লোকজন ক্ষিপ্ত হয়েছেন। এর জের ধরেই উপজেলার কর্মকর্তাদের ডেকে নিয়ে সাংসদ জিডি করতে বলেছেন। আমার বিরুদ্ধে ওঁরা যে অভিযোগ করেছেন, তা প্রমাণ করতে না পারলে ওঁদের অসুবিধা হবে।’\r\nজানতে চাইলে সাংসদ তালুকদার তৌহিদ জং মুরাদ  প্রথম আলো কে বলেন, ‘সাভার প্রশাসনের কর্মকর্তারা ফিরোজ কবিরের অত্যাচারে অতিষ্ঠ। তাঁরা আমার কাছে এসে কান্নাকাটি করেছেন, থানায় মামলা করতে চেয়েছেন। আমি তাঁদের অভিভাবক হয়ে থানায় জিডি করার পরামর্শ দিয়েছি। চেয়ারম্যান যে কাজ করেছেন, তাতে তাঁর বিরুদ্ধে মামলা করা যেত। কিন্তু দলের ভাবমূর্তির কারণে আমি মামলা না করে জিডি করার পরামর্শ দিয়েছি।’\r\nসাভার থানার ভারপ্রাপ্ত কর্মকর্তা (ওসি) মো. মাহাবুবুর রহমান বলেন, উপজেলা চেয়ারম্যান ফিরোজ কবিরের বিরুদ্ধে পাঁচ কর্মকর্তা জিডি করার পর অভিযোগের তদন্ত করা হচ্ছে। তদন্তে চেয়ারম্যানের বিরুদ্ধে কর্মকর্তাদের অভিযোগের সত্যতা পাওয়া গেছে।\r\nইউএনও রাব্বী মিয়া  প্রথম আলো কে বলেন, ‘সাভার উপজেলা পরিষদের ভুক্তভোগী একাধিক কর্মকর্তা বেশ কিছুদিন ধরেই মৌখিকভাবে আমার কাছে উপজেলা চেয়ারম্যানের বিরুদ্ধে নানা অভিযোগ করে আসছিলেন। তবে থানায় জিডি করার আগে কোনো কর্মকর্তা আমার সঙ্গে এ ব্যাপারে কোনো কথা বলেননি।’ \r\n ","status":true,"publishDate":{"$date":{"$numberLong":"1285610400000"}},"createdAt":{"$date":{"$numberLong":"1751449894136"}},"__v":{"$numberInt":"0"}}
{"_id":{"$oid":"6865015163805761f3fc2070"},"image":"image-1751449937014.webp","title":"সেনা আবাসন প্রকল্প ছোট করার চিন্তা  ২৭ হাজারের বদলে প্লট হতে পারে আট হাজার ","description":"সেনা আবাসন প্রকল্পের (আর্মি হাউজিং স্কিম বা এএইচএস) আকার ছোট করা হতে পারে। ২৭ হাজার প্লটের বদলে এখন প্রকল্পের প্লটের সংখ্যা আট হাজারে নামিয়ে আনার চিন্তাভাবনা করা হচ্ছে। নারায়ণগঞ্জের রূপগঞ্জ উপজেলার কায়েতপাড়া ও রূপগঞ্জ সদর ইউনিয়নের ২৪ মৌজায় প্রক্রিয়াধীন এই প্রকল্পের নামও পরিবর্তন করে মিলিটারি হাউজিং স্কিম (এমএইচএস) রাখা হতে পারে। জমি কেনা নিয়ে সংঘর্ষের ঘটনার পর প্রকল্পটিকে আরও বাস্তবসম্মত করার চেষ্টা চলছে। \r\nপ্রকল্পসংশ্লিষ্ট সূত্র জানায়, শুরুতে শুধু সেনাবাহিনীর কর্মরত ও অবসরপ্রাপ্ত কর্মকর্তাদের প্লট দেওয়ার কথা থাকলেও এখন নৌ ও বিমানবাহিনীতে কর্মরত কর্মকর্তাদেরও প্রকল্পের প্লট দেওয়ার কথা ভাবা হচ্ছে। তবে প্লটের সংখ্যা ও আকার ছোট করা হলে সেনাবাহিনীর অবসরপ্রাপ্ত কর্মকর্তারা বাদ পড়তে পারেন। \r\nদায়িত্বশীল সূত্রগুলো জানিয়েছে, একটি আবাসন কোম্পানি এই প্রকল্পের জন্য ৫০০ বিঘা জমি দেওয়ার প্রতিশ্রুতি দিয়েছিল, কিন্তু দেয়নি। তার পরও প্রকল্পের কাজ যাতে সময়মতো শেষ করা যায়, সে কারণে এসব সিদ্ধান্ত নেওয়ার চিন্তাভাবনা করা হচ্ছে। পরে তা প্রস্তাব আকারে সরকারের উচ্চপর্যায়ে পাঠানো হতে পারে। \r\nআর্মি হাউজিং স্কিমের ব্যবস্থাপনা পরিচালক ব্রিগেডিয়ার জেনারেল নাসিমুল গণি  প্রথম আলো কে বলেন, ‘আমরা পরিচালনা পর্ষদের সভায় বর্তমান পরিস্থিতি বর্ণনা করব। কী করা হবে, সেই সিদ্ধান্ত নেবে পরিচালনা পর্ষদই। এ ব্যাপারে কারও একক সিদ্ধান্ত দেওয়ার এখতিয়ার নেই।’\r\nসূত্র জানায়, রূপগঞ্জে সহিংস ঘটনায় একজন নিহত হওয়ার পর পরিস্থিতি নিয়ে পদস্থ সেনা কর্মকর্তারা বৈঠক করে এই প্রকল্পের ব্যাপারে ভবিষ্যৎ করণীয় সম্পর্কে আলোচনা করেন। অভিমত আসে, আবাসন প্রকল্পের সঙ্গে যুক্ত কর্মকর্তাদের অপরিপক্ব কর্মকাণ্ডের কারণেই জনমনে ক্ষোভের সৃষ্টি হয়। প্রকল্পের লোকজন বিভিন্ন অফিসে যোগাযোগ ও নির্দেশনা দিতে গিয়ে জনগণের বিরক্তির কারণ হয়েছে। এ ছাড়া বিনা নোটিশে বেসামরিক এলাকায় সামরিক সাইনবোর্ড দেওয়ার বিষয়টি স্থানীয় জনগণ মেনে নিতে পারেনি। এসব নিয়ে এলাকায় বিভ্রান্তির সৃষ্টি হয়।\r\nযোগাযোগ করা হলে সাবেক সেনাপ্রধান কে এম সফিউল্লাহ  প্রথম আলো কে বলেন, সেনাসদস্যদের আবাসন প্রকল্পের জমি কেনা নিয়ে ভুল বোঝাবুঝির কারণে অনাকাঙ্ক্ষিত ঘটনা ঘটেছে। যদি প্রকল্পের আকার কমে যায়, তাহলে সামাল দেওয়া সহজ হবে।\r\nসাবেক সেনাপ্রধান মাহবুবুর রহমান বলেন, এতগুলো জমি একসঙ্গে পাওয়া নিয়েই সব ঝামেলা হয়েছে। এটা সীমিত করলে এই সমস্যা দূর হতে পারে। তবে এটাই মূল সমাধান নয়। শনিবারের ঘটনা কারা কীভাবে ঘটাল, তার নিরপেক্ষ তদন্ত হওয়া দরকার।\r\nশনিবারের ঘটনার বিশ্লেষণে কয়েকটি বিষয় সামনে এসেছে। এর মধ্যে উল্লেখযোগ্য হলো—জমি কেনা নিয়ে স্থানীয় জনগণের অভিযোগ আমলে না নেওয়া, সামরিক কায়দায় সিদ্ধান্ত চাপিয়ে দেওয়া, ২৪টি মৌজার জমি নিবন্ধন বন্ধ করে দেওয়া। এসব কর্মকাণ্ডে কর্মকর্তাদের আরও কৌশলী হওয়ার প্রয়োজন ছিল বলে মনে করছেন ঊর্ধ্বতন কর্মকর্তারা। তাঁদের বিশ্লেষণ হচ্ছে—পেশাদার লোক না থাকার কারণেই জমি কেনা নিয়ে অসন্তোষ দেখা দেয়। এখন এ জন্য দক্ষ কর্মকর্তাদের প্রকল্পে যুক্ত করার পরামর্শ এসেছে। প্রয়োজনে এর সঙ্গে রাজউক ও গণপূর্ত অধিদপ্তরকে যুক্ত করার কথা ভাবা হচ্ছে। \r\nপরিবর্তিত পরিস্থিতিতে প্রকল্পে ২৭ হাজার প্লটের জন্য যে বিপুল জমি দরকার, তা সংগ্রহ করা দুরূহ বলে মনে করছেন সংশ্লিষ্ট ব্যক্তিরা। এ কারণে প্লটের আকার কমিয়ে আট হাজারের মধ্যে রাখার চিন্তা চলছে। তিন বাহিনীতে বর্তমানে কর্মরত আছেন এমন কর্মকর্তাদেরই শুধু প্লট দেওয়ার কথা ভাবা হচ্ছে এখন। সেনাবাহিনীতে আগে কর্মরত ছিলেন অথবা মারা গেছেন, এমন কর্মকর্তাদের প্লট না দেওয়ার চিন্তা চলছে। \r\nসেনাসূত্র জানায়, এর আগে ২০০৭ সালের মার্চ-এপ্রিল মাসে মিরপুরে কালারশাহ মাজারে সেনা কর্মকর্তাদের ফ্ল্যাট দেওয়ার প্রকল্প হাতে নেওয়া হয়েছিল। কিন্তু সেই প্রকল্প বাস্তবায়িত হয়নি। এরপর গত বছরের অক্টোবরে সেনা কর্মকর্তাদের নিজস্ব অর্থায়নে এএইচএস হাতে নেওয়া হয়। প্রকল্পটির অবস্থান ধরা হয় নারায়ণগঞ্জ জেলার রূপগঞ্জ থানার নাওরা, বরুনা, হরিণা, তানমুশরি, তাগাবেল নাওড়া, বাড়িছানি, পূর্বগ্রাম, নগরপাড়া, কায়েতপাড়াসহ আশপাশের বেশ কিছু গ্রাম।\r\nপ্রকল্পের সূত্র জানায়, প্রধানমন্ত্রী শেখ হাসিনা গত জানুয়ারি মাসে প্রকল্পটি অনুমোদন করেন। এই প্রকল্পকে একটি লিমিটেড কোম্পানি করে পৃথক কার্যালয়ও করা হয়। কোয়ার্টার মাস্টার জেনারেল (কিউএমজি) লে. জেনারেল ইকবাল করীম ভূঁইয়া এর চেয়ারম্যান এবং ব্রিগেডিয়ার জেনারেল নাসিমুল গণিকে ব্যবস্থাপনা পরিচালক করা হয়। প্রকল্পের আয়তন ধরা হয় ১৩ হাজার বিঘা। ২০১৫ সালের মধ্যে এটি শেষ হওয়ার পরিকল্পনা করা হয়। প্রকল্পের জন্য সেনাবাহিনী এ পর্যন্ত এক হাজার ৪০০ বিঘা জমি কিনেছে। এই প্রকল্পের জন্য গত এপ্রিল ও জুলাই মাসে সেনা কর্মকর্তাদের কাছ থেকে দুই কিস্তিতে চার লাখ করে আট লাখ টাকা জমা নেওয়া হয়। প্রথম পর্যায়ে চার হাজার ৮০০, পরে দ্বিতীয় পর্যায়ে তিন হাজার সেনা কর্মকর্তা প্লটের জন্য আবেদন করেন এবং কিস্তির টাকা পরিশোধ করেন। এ নিয়ে প্রকল্পে এখন পর্যন্ত জমা হয় ৬২৪ কোটি টাকা।\r\n সেনা আবাসন প্রকল্প চলবে:  সেনা আবাসন প্রকল্পের ব্যবস্থাপনা পরিচালক ব্রিগেডিয়ার জেনারেল নাসিমুল গণি গত রাতে বিবিসিকে বলেছেন, কিছু মহলের চক্রান্তের কারণে রূপগঞ্জে সহিংস পরিস্থিতির সৃষ্টি হয়েছে। এখন সাধারণ মানুষ যদি জমি দেয়, তবে অবশ্যই প্রকল্প চলমান থাকবে। তবে প্রকল্পটি সেনাবাহিনীর না হলেও প্রকল্প এলাকায় অস্থায়ী সেনাক্যাম্প করার কথা তিনি স্বীকার করেন। \r\nনাসিমুল গণি বলেন, ‘আমরা বেশ কিছু জমি কিনেছি। এই ক্যাম্পগুলোয় বেশ কিছু বেসামরিক লোক কাজ করেছে। তাঁদের সহায়তা দেবার জন্যই এই ক্যাম্পগুলো আমরা ওখানে স্থাপন করেছিলাম। পাশাপাশি ক্যাম্পের সদস্যরা তাঁদের যে ব্যক্তিগত প্রশিক্ষণ আছে, তা-ও চালু রেখেছিল।’\r\nজমি বেচার জন্য জোরজবরদস্তি এবং আলোচনার জন্য কয়েকজন গ্রামবাসীকে ক্যাম্পে ডেকে গুলি করার অভিযোগের জবাবে তিনি বলেন, ‘এটা সম্পূর্ণ অসত্য। আমি মনে করি, সম্পূর্ণ উদ্দেশ্যমূলকভাবে এই অপপ্রচার করা হচ্ছে। আমি আপনাদের বলছি, জমি বিক্রয় করাটা অত্যন্ত আবেগের। এই আবেগটাকে যদি কেউ ব্যবহার করতে চায়, তাহলে যে কেউ ভালোও করতে পারে, মন্দও করতে পারে। আমি মনে করি, জমি বিক্রয়ের আবেগটাকে নিয়ে কেউ কেউ সাধারণ কিছু কিছু বিপথগামী মানুষকে বিপজ্জনকভাবে ব্যবহার করেছে।’ \r\nএ পেছনে কোনো চক্রান্ত আছে কি না—জানতে চাইলে নাসিমুল গণি বলেন, ‘এই মুহূর্তে এটা বলা ঠিক হবে না। কারণ দেশের প্রচলিত আইন আছে, পদ্ধতি আছে। সংশ্লিষ্ট ব্যক্তিরা আছেন, তাঁরা পুরো বিষয়টি বলবেন।’ প্রকল্পের রাজউকের অনুমোদনের বিষয়ে তিনি বলেন, ‘আমরা সরকারের কাছে নীতিগতভাবে অনুমোদন নিয়েছি। অনুমোদন হওয়ার পরে নিয়ম হলো কিছু জমি কিনতে হবে। কেনার পর একটা পরিকল্পনাসহ রাজউকের কাছে উপস্থাপন করতে হবে। আমরা এক হাজার বিঘার মতো জমি কিনেছি। আমাদের মাস্টার প্ল্যানের কাজ চলছে। আমরা আশা করেছিলাম হয়তো বা ফেব্রুয়ারি, ২০১১-এর মধ্যে রাজউকের কাছে আনুষ্ঠানিক প্রস্তাব দিতে পারব অনুমোদনের জন্য।’\r\nপ্রকল্পের ভবিষ্যৎ সম্পর্কে জানতে চাইলে নাসিমুল গণি বলেন, ‘এই প্রকল্প আমাদের সবার কল্যাণের জন্য, আবাসনের জন্য। এখানে অনেক হাউজিং কোম্পানি আছে, তারাও জমি কিনছে। সাধারণ মানুষ যদি আমাদের কাছে বিক্রি করে তাহলে আমরা কিনব, নয়তো কিনব না। তাদেরকে উপযুক্ত মূল্য দেব। এখানে কোনো জোরজবরদস্তি বা কোনো কিছুর প্রশ্রয় আসে না। সাধারণ মানুষ যদি জমি দেয় তবে অবশ্যই প্রকল্প চলমান থাকবে। \r\n \r\n","status":true,"publishDate":{"$date":{"$numberLong":"1288029600000"}},"createdAt":{"$date":{"$numberLong":"1751449937079"}},"__v":{"$numberInt":"0"}}
{"_id":{"$oid":"6865017363805761f3fc207d"},"image":"image-1751449971629.webp","title":"এক বছরে ১২৬৯ উত্ত্যক্তকারীর বিরুদ্ধে অভিযোগ, গ্রেপ্তার ৫২০","description":" রামপুরার দক্ষিণ বনশ্রী মডেল হাইস্কুলের অষ্টম শ্রেণীর ছাত্রী ইলোরাকে স্কুলে আসা-যাওয়ার পথে উত্ত্যক্ত করত বখাটেরা। ইলোরা এ ঘটনার কোনো প্রতিকার পায়নি। শেষ পর্যন্ত গলায় ফাঁস দিয়ে আত্মহত্যা করে সে। এ রকম আরও অনেকেই আত্মহননের পথ বেছে নিয়েছে। ইদানীং প্রতিবাদ হচ্ছে, থানায় অভিযোগ জমা পড়ছে কিন্তু বখাটেদের তৎপরতা থামছে না। বরং তারা বেপরোয়া হয়ে উঠেছে। \r\nএ মাসেই নাটোরের অকুতোভয় কলেজশিক্ষক মিজানুর রহমান উত্ত্যক্ত করার প্রতিবাদ করতে গিয়ে প্রাণ হারান। গতকাল বখাটেদের হামলায় মারা যান ফরিদপুরের মধুখালীর এক মা চাঁপা রানী ভৌমিক।\r\nপুলিশ সদর দপ্তর থেকে পাওয়া হিসাবে দেখা গেছে, গত আগস্ট পর্যন্ত এক বছরে ইভ টিজিং বা উত্ত্যক্ত করার ঘটনায় সারা দেশে ১৫০টি মামলা হয়েছে। আর সাধারণ ডায়েরি (জিডি) হয়েছে ৩৭৭টি। এক হাজার ২৬৯ জনের বিরুদ্ধে থানায় অভিযোগ দেওয়া হয়েছে। পুলিশ গ্রেপ্তার করেছে ৫২০ জনকে।\r\nপুলিশ কর্মকর্তারা স্বীকার করেছেন, বখাটেদের বিরুদ্ধে পুলিশ ব্যবস্থা নিলেও তারা থামছে না। যারা উত্ত্যক্তের শিকার হয়, তারা সহজে থানায় অভিযোগ  জানাতে আসে না। এতে করে বখাটেরা আরও বেপরোয়া হয়ে উঠছে। তবে অভিযোগ করার পর পুলিশ নীরব থেকেছে, এমন অভিযোগও আছে। জানতে চাইলে  পুলিশের মহাপরিদর্শক (আইজিপি) হাসান মাহমুদ খন্দকার  প্রথম আলো কে বলেন, ‘ইভ টিজিং সামাজিক সমস্যা। এটা শুধু পুলিশিংয়ের মাধ্যমে নির্মূল করা সম্ভব নয়। সমাজের সবাইকে এগিয়ে আসতে হবে। উত্ত্যক্ত করার ঘটনা পুলিশের নজরে আসার সঙ্গে সঙ্গে ব্যবস্থা নেওয়া হচ্ছে। পুলিশের কোনো গাফিলতি নেই।’\r\nসাবেক আইজিপি এএসএম শাহজাহান  প্রথম আলো কে বলেন, এসব ঘটনা প্রতিরোধে শিক্ষাপ্রতিষ্ঠানের প্রধানদের সহায়তা নিয়ে থানায় থানায় উত্ত্যক্তকারীদের একটি করে তালিকা তৈরি করতে হবে। সে তালিকা ধরে ব্যবস্থা নিতে হবে।\r\nএকজন অভিভাবক অভিযোগ করেন, তাঁর মেয়ে মিরপুর কমার্স কলেজে পড়ে। কিন্তু কিছু বখাটে ছেলে কলেজ থেকে ফোন নম্বর নিয়ে দিনে-রাতে জ্বালাতন করে। তিনি ও তাঁর পরিবার এ নিয়ে অতিষ্ঠ হলেও কারও কাছে এখনো অভিযোগ করেননি।\r\nভিকারুননিসা নূন স্কুলের একজন অভিভাবক অভিযোগ করেন, তাঁর মেয়ে বাসাবো থেকে রিকশায় স্কুলে আসা-যাওয়া করে। কিছুদিন ধরে এক বখাটে মোটরসাইকেলে করে মেয়েকে উত্ত্যক্ত করছে। তিনি বিষয়টি স্কুল কতৃ‌র্পক্ষকে জানিয়েছেন।\r\n যোগাযোগ করা হলে ভিকারুননিসা নূন স্কুল অ্যান্ড কলেজের অধ্যক্ষ হোসনে আরা বেগম বলেন, ‘এ ধরনের অভিযোগ আমি পেয়েছি এবং পুলিশ কমিশনারকে তা জানাতে বলেছি।’\r\nহোসনে আরা বলেন, বখাটেদের এ ধরনের উপদ্রব আগেও ছিল। আগে মানুষ অভিযোগ করত না। এখন সমাজ এগিয়েছে। মানুষ সচেতন হচ্ছে। তারা এসব ঘটনার প্রতিবাদ করছে, সোচ্চার হচ্ছে। এটা ভালো লক্ষণ।  \r\nপুলিশ সদর দপ্তরের নির্দেশনা:  পুলিশ সদর দপ্তরের কর্মকর্তারা জানান,   মেয়েদের উত্ত্যক্ত করা বন্ধ করতে পুলিশ সদর দপ্তর থেকে সারা দেশের পুলিশ সুপারদের (এসপি) আট দফা নির্দেশনা দেওয়া হয়েছে। এসব নির্দেশনায় বলা হয়, থানার কর্মকর্তারা শিক্ষক ও শিক্ষার্থীদের সঙ্গে মতবিনিময় করে পরিস্থিতি সম্পর্কে অবগত থাকবেন। কর্মকর্তাদের ফোন নম্বর স্কুল-কলেজে সরবরাহ করা হবে। তথ্যদাতার পরিচয় গোপন করা হবে। ছাত্রীদের চলাচলের রাস্তায় টহল জোরদার করা হবে। শিক্ষাপ্রতিষ্ঠানের পাশে সাদা পোশাকের পুলিশ পাহারায় থাকবে। পুলিশের উন্মুক্ত দিবসের আলোচনায় উত্ত্যক্ত করা সম্পর্কে আলোচনা করা হবে। এসব আলোচনায় উত্ত্যক্তকারীদের প্রতিহত করার আহ্বান জানাতে হবে।\r\n মামলা-অভিযোগ:  ঢাকা মহানগর পুলিশের হিসাবে দেখা গেছে, গত এপ্রিল থেকে অক্টোবর পর্যন্ত মহানগর পুলিশ উত্ত্যক্ত করার ঘটনায় এক হাজার ২৭ জনকে গ্রেপ্তার করে। এ সময়ে ২৫টি মামলা হয়। ৮৩৪ জন বখাটের বিরুদ্ধে থানায় অভিযোগ আসে। এদের মধ্যে মুচলেকার মাধ্যমে ৪১৮ জনকে মুক্তি দেওয়া হয়।\r\nর‌্যাবের আইন ও জনসংযোগ শাখার পরিচালক এম সোহায়েল  প্রথম আলো কে বলেন, র‌্যাব গত দুই বছরে উত্ত্যক্ত করার ঘটনা নিয়ে ৩৬৯টি অভিযান চালিয়েছে। এসব অভিযানে ১৮৬ জনকে গ্রেপ্তার করা হয়। র‌্যাব মোট ৫১টি মামলা করে। এর মধ্যে সাতটি মামলায় আসামিদের কারাদণ্ড হয়েছে। ১৬ উত্ত্যক্তকারীকে অভিভাবকেরা মুচলেকা দিয়ে ছাড়িয়ে নিয়ে যান। তিনজনকে জরিমানা নিয়ে ছেড়ে দিয়েছে র‌্যাব। বেশির ভাগ উত্ত্যক্তকারীর বয়স কম।\r\n প্রচলিত আইন:  পুলিশ জানায়, বখাটের ব্যাপারে তিন আইনে শাস্তির বিধান আছে। ঢাকা মহানগর পুলিশ আইনের ৭৬ ধারায় এ ধরনের অপরাধের শাস্তি এক বছর কারাদণ্ড ও দুই হাজার টাকা জরিমানা। দণ্ডবিধির ৫০৯ ধারায় বলা হয়েছে, কোনো নারীর শালীনতা ও মর্যাদার অভিপ্রায়ে কোনো মন্তব্য, অঙ্গভঙ্গি বা কোনো কাজ করা শাস্তিযোগ্য অপরাধ। এ ধারাতে একই ধরনের শাস্তির বিধান আছে। \r\nনারী ও শিশু নির্যাতন আইনের ১০ ধারায় যৌন নিপীড়ন ও শ্লীলতাহানির অভিযোগে ১০ বছরের কারাদণ্ডের বিধান রয়েছে। \r\n অভিমত:  ঢাকা বিশ্ববিদ্যালয়ের অধ্যাপক মেহতাব খানম এ ব্যাপারে  প্রথম আলো কে বলেন, ইভ টিজিং রীতিমতো যৌন নির্যাতন। গণমাধ্যমে অতিপ্রচার এ ধরনের অপরাধ বাড়িয়ে দিতে পারে। চারদিকে এখন অসুস্থ চর্চা চলছে। পাড়ায় পাড়ায় আগের মতো পাঠাগার বা সাংস্কৃতিক সংগঠনগুলো নেই। সুস্থ পরিবেশে ছেলেমেয়েদের মেশার সুযোগ করে দিতে হবে। \r\n \r\n","status":true,"publishDate":{"$date":{"$numberLong":"1288202400000"}},"createdAt":{"$date":{"$numberLong":"1751449971644"}},"__v":{"$numberInt":"0"}}
{"_id":{"$oid":"6865019f63805761f3fc2081"},"image":"image-1751450015424.webp","title":"কারেন্ট জাল এক বছরে ৩২ রিট, অবাধে জাটকা শিকার","description":" মৎস্য রক্ষা ও সংরক্ষণ আইনের বৈধতা চ্যালেঞ্জ করে হাইকোর্টে রিট আবেদন করেছিল মুন্সিগঞ্জের আরাফাত ফিশিং নেট ইন্ডাস্ট্রিজের মালিকপক্ষ। ওই রিটের পরিপ্রেক্ষিতে কারেন্ট জাল তৈরি, আমদানি, বিক্রি, সংরক্ষণ, পরিবহন ও ব্যবহারের ওপর প্রচলিত আইনে যে নিষেধাজ্ঞা ছিল, তা ২০০৯ সালের ৫ জুলাই তিন মাসের জন্য স্থগিত করেন হাইকোর্ট।\r\nওই স্থগিতাদেশের মেয়াদ শেষ হওয়ার এক মাস আগে আরেকটি রিট করেন মুন্সিগঞ্জের সালাম ফিলামেন্ট ইন্ডাস্ট্রিজের মালিক আবদুস সালাম। আদালত এবারও তিন মাসের স্থগিতাদেশ দেন। দ্বিতীয় স্থগিতাদেশের মেয়াদ শেষ হওয়ার এক মাস আগে তৃতীয় রিট আবেদন করে কাজিলন ফিশিং নেট ইন্ডাস্ট্রিজ। স্থগিতাদেশের মেয়াদ বাড়ে আরও তিন মাস। এভাবে এক বছরে একই বিষয় নিয়ে করা হয় ৩২টি রিট আবেদন। প্রতিটি রিটেই আদালত তিন মাসের স্থগিতাদেশ দেন।\r\nসূত্র জানায়, কারেন্ট জাল উৎপাদন ও জাটকা কেনাবেচার সঙ্গে জড়িত একটি সংঘবদ্ধ চক্র পরিকল্পিতভাবে উচ্চ আদালতে এসব রিট আবেদন করছে। উচ্চ আদালত থেকে প্রচলিত আইনের ওপর নিষেধাজ্ঞা নিয়ে কারেন্ট জালের মতো ক্ষতিকর জিনিসের উৎপাদন, আমদানি, বিক্রি ও ব্যবহার অব্যাহত রেখেছে। র‌্যাব ও পুলিশ কর্মকর্তারা স্বীকার করেছেন, অবাধে কারেন্ট জাল বিক্রি হওয়ায় ছোট ইলিশ বা জাটকাবিরোধী অভিযান কোনো কাজে আসছে না। কারেন্ট জালে ধরা জাটকাও অবাধে বিক্রি হচ্ছে বাজারে।\r\nজানতে চাইলে পুলিশের মহাপরিদর্শক হাসান মাহমুদ খন্দকার  প্রথম আলো কে বলেন, ‘উচ্চ আদালতের নির্দেশ মেনেই পুলিশকে দায়িত্ব পালন করতে হয়। আদালত যেভাবে নির্দেশনা দিয়েছেন, সেভাবেই কাজ হচ্ছে।’\r\nমুন্সিগঞ্জের জেলা প্রশাসক আজিজুল আলম  প্রথম আলো কে বলেন, কারেন্ট জাল তৈরির ব্যাপারে উচ্চ আদালতের রায়ের কারণে জাটকাবিরোধী অভিযান সফল হচ্ছে না।\r\nচাঁদপুরের মৎস্য গবেষণা ইনস্টিটিউটের ইলিশ গবেষক মো. আনিসুর রহমান বলেন, গবেষণায় দেখা গেছে, শুধু চাঁদপুরেই মেঘনা নদী থেকে জেলেরা প্রতিবছর ১৫ থেকে ২০ হাজার টন জাটকা শিকার করেন। এই জাটকাগুলো বড় ইলিশে পরিণত হলে এর পরিমাণ দাঁড়াত দেড় লাখ টনের মতো। জাটকা শিকারের কারণে বছরে প্রায় শত কোটি টাকার ক্ষতি হচ্ছে।\r\nসংশ্লিষ্ট সূত্র জানায়, বছরের নভেম্বর থেকে মে পর্যন্ত জাটকা শিকারের মৌসুম। এ সময় পোনা ইলিশ বড় হতে থাকে। ছোট ইলিশ উপকূলের আশপাশের নদীগুলোতে বিচরণ করে। জাটকা শিকারিরা এ সময়েই কারেন্ট জালের মতো সূক্ষ্ম ফাঁদ পেতে ছোট ইলিশ শিকার করে। উপকূলের জেলাগুলোর প্রশাসন প্রতিবছরই ১ নভেম্বর থেকে ৩১ মে পর্যন্ত সময়ে নয় ইঞ্চির নিচে ইলিশের পোনা বা জাটকা ধরা নিষিদ্ধ ঘোষণা করে। এ সময় বিভিন্ন স্থানে জেলা প্রশাসন জাটকা শিকারবিরোধী অভিযানও চালায়।\r\nমুন্সিগঞ্জ জেলা মৎস্য কর্মকর্তা (অতিরিক্ত দায়িত্ব)  মর্জিনা বেগম বলেন, ১ নভেম্বর জাটকাবিরোধী অভিযান শুরু হয়েছে। তবে উচ্চ আদালতের নিষেধাজ্ঞার কারণে জাটকা ধরার মূল ফাঁদ কারেন্ট জাল উৎপাদনকারী কারখানাগুলোতে অভিযান চালানো যাচ্ছে না।\r\nমুন্সিগঞ্জের ব্যবসায়ীরা জানান, জেলার শুধু মুক্তারপুরেই কারেন্ট জাল তৈরির প্রায় ৬০টি কারখানা আছে। এসব কারখানায় উৎপাদিত কারেন্ট জাল সারা দেশে বিক্রি করা হয়। প্রচলিত আইনে কারেন্ট জাল উৎপাদন ও বিক্রি নিষিদ্ধ হলেও এত দিন এসব কারখানা অবাধে তা উৎপাদন ও বাজারজাত করে আসছিল। তত্ত্বাবধায়ক সরকার ক্ষমতায় আসার পর কারেন্ট জাল উৎপাদন বন্ধ করে দেয়। বর্তমান সরকার ক্ষমতায় আসার পর ব্যবসায়ীরা উচ্চ আদালতে আবেদন করে প্রচলিত আইনের ওপর স্থগিতাদেশ নেন। রিট আবেদনে বলা হয়েছিল, কারেন্ট জাল উৎপাদনকারী কারখানাগুলোতে শত শত মানুষ কাজ করেন। কারখানা বন্ধ হয়ে গেলে এসব মানুষ বেকার হয়ে যাবেন। সব রিটে একই ধরনের আবেদন করা হয়েছে বলে জানা গেছে।\r\nচাঁদপুরের সুতা ব্যবসায়ী সমিতির সহসভাপতি স্বপন সাহা বলেন, পুরান বাজারের প্রত্যেক সুতা ব্যবসায়ী হাইকোর্টের আদেশ নিয়েই কারেন্ট জাল বিক্রি করছেন।\r\n মৎস্য রক্ষা ও সংরক্ষণ আইন:  দেশে প্রচলিত মৎস্য রক্ষা ও সংরক্ষণ আইনটি হয়েছিল ১৯৫০ সালে। ২০০২  সালে  আইনটি সংশোধন করা হয়। আইনের ৪ ধারায় বলা হয়েছে, কারেন্ট জাল তৈরি, আমদানি, বিক্রি, সংরক্ষণ, পরিবহন ও ব্যবহার অবৈধ। এসব কাজ দণ্ডনীয় অপরাধ ও আইন ভঙ্গকারীকে বিনা পরোয়ানায় গ্রেপ্তার করা যাবে বলে আইনে বলা হয়েছে। আইন ভঙ্গকারীর বিরুদ্ধে সর্বোচ্চ তিন বছরের কারাদণ্ড বা অর্থদণ্ডের কথা আইনে বলা হয়েছে।\r\nর‌্যাবের আইন শাখার কর্মকর্তারা বলেন, ২০০৯ সালের ৫ জুলাই থেকে চলতি বছরের আগস্ট মাস পর্যন্ত কারেন্ট জাল নিয়ে মোট ৩২টি রিট করা হয়েছে। এর মধ্যে মুন্সিগঞ্জের ব্যবসায়ীরা করেছেন ২১টি রিট, চাঁদপুরের ব্যবসায়ীরা পাঁচটি, ঢাকার ব্যবসায়ীরা চারটি এবং পটুয়াখালী ও পাবনার ব্যবসায়ীরা একটি করে রিট করেছেন। প্রতিটি রিটেই তিন মাসের স্থগিতাদেশ দেওয়া হয়েছে। সব রিটেই পুলিশ, র‌্যাব, আইন ও স্বরাষ্ট্র মন্ত্রণালয়সহ সংশ্লিষ্ট সবাইকে পক্ষ করা হয়েছে।\r\nচাঁদপুর জেলা প্রশাসক প্রিয়তোষ সাহা  প্রথম আলো কে বলেন, মৎস্য সংরক্ষণ আইন অনুযায়ী জাটকা ইলিশ রক্ষায় চাঁদপুরের প্রশাসন সর্বাত্মক চেষ্টা চালিয়েও কারেন্ট জাল বিক্রি বন্ধ করতে পারছে না। কয়েক মাস ধরে চাঁদপুরের ৩০-৩৫ জন সুতা ব্যবসায়ী প্রকাশ্যে কারেন্ট জাল বিক্রি অব্যাহত রেখেছেন।\r\nর‌্যাবের আইন ও জনসংযোগ শাখার পরিচালক এম সোহায়েল  প্রথম আলো কে বলেন, উচ্চ আদালতের আদেশের কারণে কারেন্ট জাল আটক করা যাচ্ছে না।\r\n যাঁরা রিট করেছেন:  কারেন্ট জাল বিষয়ে উচ্চ আদালতে প্রথম রিট আবেদন করেন মুন্সিগঞ্জের আরাফাত ফিশিং নেট ইন্ডাস্ট্রিজ। এরপর রিট আবেদনগুলো করেন সালাম ফিলামেন্ট ইন্ডাস্ট্রিজ, কাজিলন ফিশিং, নিউ রূপসা ফিশিং, কিংফিশার মালটি নেট, সিটি ফিলামেন্ট, তন্ময় ফিশিং, মেসার্স এন এ ব্যাগ ইন্ডাস্ট্রিজ, মেসার্স আনিতা ফিশিং, আঁচল ফিশিং, শাহাবুদ্দিন ফিশিং, যমুনা ফিশিং, জনি ফিশিং, নিউ সোনালী ফিশিং, ফাতিমা রোপ কলি ফ্যাক্টরি, মনসুর আহমেদ, মৎস্য শিকার উপকরণ ব্যবসায়ী কল্যাণ সমিতি, পুবালী ফাইবার ইন্ডাস্ট্রিজ, স্কাই ফিশিং নেট ইন্ডাস্ট্রিজ, ব্যবসায়ী স্বপন কুমার দাস ও রুনা ফিশিং।\r\nচাঁদপুর থেকে অনিন্দ চন্দ্র সাহা, তিমির চন্দ্র সাহা, কাজল বর্মা, স্বপন চন্দ্র সাহা, সিরাজুল হক সর্দার এবং ঢাকা থেকে মোক্তার হোসেন, ফারুক হোসেন, সামিউল্লাহ সাহেদ ও হাজি মোহাম্মদ গিয়াস উদ্দিন রিট করেছেন। আর পাবনা ও পটুয়াখালী থেকে রিট করেছেন যথাক্রমে লুৎফর রহমান ও কৃষ্ণকান্ত মল্লিক।\r\nইলিশ গবেষক মো. আনিসুর রহমান বলেন, দেশে ইলিশের উৎপাদন বাড়াতে হলে কারেন্ট জালের ব্যবহার বন্ধ করতে হবে। আর কারেন্ট জালের উৎপাদন বন্ধ করে দিলেই জাটকা শিকারও বন্ধ হয়ে যাবে।\r\n\r\n(এই প্রতিবেদন লেখায় সহায়তা করেছেন মুন্সিগঞ্জ প্রতিনিধি  তানভীর হাসান  ও চাঁদপুর প্রতিনিধি  আলম পলাশ )\r\n","status":true,"publishDate":{"$date":{"$numberLong":"1288980000000"}},"createdAt":{"$date":{"$numberLong":"1751450015492"}},"__v":{"$numberInt":"0"}}
{"_id":{"$oid":"686501d363805761f3fc2085"},"image":"image-1751450067024.webp","title":"মোটরসাইকেলের দাম ২০ লাখ টাকা!","description":"আসন্ন বিশ্বকাপ ক্রিকেটে নিরাপত্তা নিশ্চিত করতে বিশেষ ধরনের মোটরসাইকেল কেনার দরপত্র আহ্বান করেছে পুলিশ। এতে সাড়া দিয়ে ১০টি প্রতিষ্ঠান শিডিউল কিনলেও জমা পড়েছে মাত্র একটি। দরপত্রে প্রতিটি মোটরসাইকেলের জন্য দাম চাওয়া হয়েছে প্রায় ২০ লাখ টাকা।\r\nনাম প্রকাশে অনিচ্ছুক পুলিশ সদর দপ্তরের একজন কর্মকর্তা  প্রথম আলো কে বলেন, পুলিশ বাহিনীতে পণ্য সরবরাহের সঙ্গে জড়িত একটি সিন্ডিকেট পরিকল্পিতভাবে এই দাম দিয়েছে। এদের সমঝোতার কারণে একটিমাত্র প্রতিষ্ঠান ছাড়া আর কেউ দরপত্র জমা দেয়নি।\r\nজানতে চাইলে পুলিশের মহাপরিদর্শক হাসান মাহমুদ খন্দকার  প্রথম আলো কে বলেন, প্রতিষ্ঠানগুলো তাদের মতো দর দিতেই পারে। কিন্তু এমন অস্বাভাবিক দামে মোটরসাইকেল কেনার প্রশ্নই ওঠে না।\r\nসূত্র জানায়, আসন্ন বিশ্বকাপের নিরাপত্তা দিতে পুলিশ বাহিনীর সদস্যদের জন্য ৮৫ কোটি টাকার বিভিন্ন ধরনের নিরাপত্তা সরঞ্জাম ও যানবাহন কেনা হচ্ছে। যানবাহনের মধ্যে রয়েছে বিশেষ ধরনের ৩০টি মোটরসাইকেল। এসব কেনার জন্য নভেম্বরে দরপত্র চাওয়া হয়। গত ৩০ নভেম্বর ছিল দরপত্র জমা দেওয়ার শেষ দিন। সেদিন দরপত্র বাক্স খুলে দেখা যায়, একটিমাত্র প্রতিষ্ঠান দরপত্র জমা দিয়েছে। জাপানের তৈরি একটি ব্র্যান্ডের মোটরসাইকেলের দাম হাঁকা হয়েছে ১৯ লাখ ৭০ হাজার টাকা। দরপত্রে বলা হয়েছে, ২৫০ সিসির এই মোটরসাইকেলে পুলিশের প্রয়োজনীয় সব ধরনের সুবিধা আছে। এর আগে-পিছে বিশেষ ধরনের সংকেতের ব্যবস্থা আছে। এগুলো যেকোনো যানবাহনকে ধাওয়া করতেও সক্ষম।\r\nপুলিশ সদর দপ্তরের কর্মকর্তারা জানান, মোটরসাইকেল কেনার জন্য বিজ্ঞপ্তি দেওয়ার পর ১০টি প্রতিষ্ঠান দরপত্র কেনে। কিন্তু দেখা যায়, একটিমাত্র প্রতিষ্ঠান ছাড়া কেউ দরপত্র জমা দেয়নি। পুলিশের ধারণা, এর পেছনে একটি সিন্ডিকেটের হাত রয়েছে। তারা সমঝোতা করে একটিমাত্র প্রতিষ্ঠান ছাড়া আর কাউকে দরপত্র জমা দিতে দেয়নি। অথচ এর এক-চতুর্থাংশ দামে জাপানে তৈরি এ ধরনের মোটরসাইকেল কেনা সম্ভব। সরকারি প্রতিষ্ঠান এটলাস সরবরাহ করলে এর দাম আরও কমে যেতে পারে।\r\nসূত্র জানায়, একটিমাত্র প্রতিষ্ঠানের দরপত্র কারিগরি মূল্যায়ন কমিটির (টিইসি) কাছে পাঠানো হয়। কমিটি এই দরকে অস্বাভাবিক উল্লেখ করে পুনরায় দরপত্র আহ্বানের পরামর্শ দেয়।\r\nজানতে চাইলে পুলিশ সদর দপ্তরের কেনাকাটার দায়িত্বে নিয়োজিত সহকারী মহাপরিদর্শক (এআইজি) মাহবুবুল আলম বলেন, এই দামে মোটরসাইকেল কেনা সম্ভব নয়। আবার দরপত্র আহ্বান করা হবে।\r\n \r\n","status":true,"publishDate":{"$date":{"$numberLong":"1292868000000"}},"createdAt":{"$date":{"$numberLong":"1751450067090"}},"__v":{"$numberInt":"0"}}
{"_id":{"$oid":"6865021863805761f3fc2089"},"image":"image-1751450136188.webp","title":"র‌্যাবের ‘কলঙ্ক’ ক্রসফায়ার ","description":"কামরুল হাসান\r\n ক্ষমতাসীন আওয়ামী লীগের নির্বাচনী ইশতেহারে বলা হয়েছে, ক্ষমতায় গেলে বিচারবহিভূ‌র্ত হত্যাকাণ্ড বন্ধ করা হবে। কিন্তু ক্রসফায়ারে মৃত্যুর ঘটনা চলছেই। চলতি বছরের ১১ মাসে শুধু র‌্যাবের হেফাজতে নিহত হয়েছে ৬৯ জন। ছয় বছরে এই সংখ্যা ৬৯৩। একই সময় পুলিশের হেফাজতে মৃতের সংখ্যা প্রায় এক হাজার।\r\nআইনশৃঙ্খলা রক্ষাকারী বাহিনীর সূত্রমতে, ‘ক্রসফায়ারের’ মাধ্যমে আইনশৃঙ্খলা পরিস্থিতি নিয়ন্ত্রণের এ পদ্ধতিতে সরকারের সর্বোচ্চ মহলের সম্মতি আছে।\r\nদেশে-বিদেশে ক্রসফায়ারের সমালোচনা অনেক দিন ধরেই চলছে। সর্বশেষ ভিন্নধারার সংবাদমাধ্যম উইকিলিকস ক্রসফায়ার সম্পর্কে কিছু তথ্য ফাঁস করে, যার ভিত্তিতে মঙ্গলবার প্রভাবশালী ব্রিটিশ পত্রিকা  গার্ডিয়ান  একটি প্রতিবেদন প্রকাশ করে। ওই তথ্যে বলা হয়, সন্ত্রাস দমনে গঠিত র‌্যাবের সদস্যরা ব্রিটিশ সরকারের মাধ্যমে প্রশিক্ষণ পেয়েছেন। কিন্তু যুক্তরাষ্ট্রের পক্ষ থেকে শুধু র‌্যাবকে মানবাধিকার রক্ষার বিষয়ে প্রশিক্ষণ দেওয়ার প্রস্তাব দেওয়া হয়। কারণ তারা মনে করে, বিচারবহিভূ‌র্ত হত্যাকাণ্ডের মাধ্যমে র‌্যাব মানবাধিকার লঙ্ঘন করছে।\r\nএকটি বার্তায় বাংলাদেশে মার্কিন রাষ্ট্রদূত জেমস এফ মরিয়ার্টি র‌্যাব সম্পর্কে বলেন, এখানকার আইনশৃঙ্খলা রক্ষাকারী বাহিনীগুলোর মধ্যে র‌্যাবেরই কোনো একদিন যুক্তরাষ্ট্রের কেন্দ্রীয় তদন্ত সংস্থার (এফবিআই) মতো সংস্থা হিসেবে গড়ে ওঠার সম্ভাবনা সবচেয়ে বেশি।\r\nবাংলাদেশের মানবাধিকারকর্মীদের মতে, র‌্যাবের পক্ষে অনেক ভালো কাজ করার সুযোগ ছিল। কিন্তু সমালোচনা সত্ত্বেও তারা একের পর এক বিচারবহিভূ‌র্ত হত্যাকাণ্ড ঘটিয়েই যাচ্ছে। ফলে ক্রসফায়ার হয়ে উঠেছে র‌্যাবের ‘কলঙ্ক’।\r\nএ বিষয়ে দৃষ্টি আকর্ষণ করা হলে স্বরাষ্ট্র প্রতিমন্ত্রী শামসুল হক টুকু বলেন, কেউ আইনের ঊর্ধ্বে নয়। যদি কেউ অপরাধমূলক কাজ করে থাকে, তাহলে তার বিরুদ্ধে ব্যবস্থা নেওয়া হবে।\r\nজাতীয় মানবাধিকার কমিশনের চেয়ারম্যান মিজানুর রহমান এ প্রসঙ্গে  প্রথম আলো কে বলেন, ‘দায়িত্ব নেওয়ার পর থেকেই আমরা বিচারবহিভূ‌র্ত হত্যাকাণ্ড বন্ধ করার জন্য বলে আসছি। কোনো সভ্য জগতে, সভ্য আইনব্যবস্থায় এ রকম চলতে পারে না। আমাদের রাষ্ট্র ও সংবিধানকাঠামোতেও এটা গ্রহণযোগ্য নয়।’\r\nমানবাধিকার সংস্থাগুলোর অভিযোগ, ক্রসফায়ারজনিত মৃত্যু ‘বিচারবহির্ভূত হত্যাকাণ্ড’ হলেও সরকারের তদন্তে এসব ঘটনাকে বৈধতা দেওয়া হচ্ছে। ইতিমধ্যে যত ঘটনার তদন্ত হয়েছে, সব ক্ষেত্রেই বলা হয়েছে, কোনো আইনবহির্ভূত হত্যাকাণ্ড হয়নি।\r\nজানতে চাইলে অ্যাটর্নি জেনারেল মাহ্‌বুবে আলম  প্রথম আলো কে বলেন, ‘আমরা সব সময় বিচারবহির্ভূত হত্যাকাণ্ডের বিরুদ্ধে। সরকারও এ ব্যবস্থার বিরুদ্ধে। এ ধরনের হত্যাকাণ্ড কেউ সমর্থন করে না।’ \r\nপুলিশের মহাপরিদর্শক (আইজিপি) হাসান মাহমুদ খন্দকার এ ব্যাপারে  প্রথম আলো কে বলেন, র‌্যাব বা পুলিশ বিচারবহির্ভূত কোনো কাজ করতে পারে না। তারা যা করছে, সবই আইনের মধ্যেই করছে, আইনের বাইরে কোনো কিছু ঘটছে না। যেমন পুলিশ কারও ওপর ইচ্ছে করে গুলি ছুড়ছে না। আবার গুলি ছোড়ার ঘটনা ঘটে থাকলে বিধি অনুযায়ী তদন্ত হচ্ছে।\r\nসর্বশেষ ১৯ ডিসেম্বর রাতে র‌্যাপিড অ্যাকশন ব্যাটালিয়নের (র‌্যাব) সঙ্গে ‘বন্দুকযুদ্ধে’ নিহত হয়েছেন ঢাকার হাজারীবাগের আলম ওরফে টাক্কু আলম (৩০) ও টাঙ্গাইলের গোপালপুরের মামুনুর রহমান (২৫)। আলম সন্ত্রাসী ও মামুনকে অস্ত্র ব্যবসায়ী বলে র‌্যাব দাবি করেছে। এর আগে ১৩ ডিসেম্বর রাজধানীর ভাষানটেক এলাকায় র‌্যাবের সঙ্গে ‘বন্দুকযুদ্ধে’ শহীদ ওরফে জামাই শহীদ (২৬) নামের এক সন্ত্রাসী নিহত হন। শহীদ সাভার এলাকায় তৈরি পোশাক কারখানায় পণ্য সরবরাহ করতেন। ৩ ডিসেম্বর রাজধানীর মালিবাগে নিহত হন হোন্ডা বাবু।\r\n  র‌্যাবের যাত্রা:  বিশেষ ধরনের অপরাধ নিয়ন্ত্রণের লক্ষ্য নিয়ে ২০০৪ সালের ২১ মার্চ পুলিশের অভিজাত বাহিনী হিসেবে পরিচিত র‌্যাব আনুষ্ঠানিকভাবে যাত্রা শুরু করে। তবে ক্রসফায়ারে মৃত্যুর ঘটনা শুরু হয় ২৬ জুন থেকে। ওই সময় র‌্যাবের দেখাদেখি পুলিশও ক্রসফায়ারে নেমে পড়ে।\r\nর‌্যাবের আইন ও জনসংযোগ শাখার পরিচালক এম সোহায়েল জানান, র‌্যাব গঠনের পর ছয় বছরে র‌্যাবের সঙ্গে বন্দুকযুদ্ধে নিহত হয়েছেন ৬৯৩ জন। এ বছরের ১১ মাসে মৃতের সংখ্যা ৬৯। র‌্যাব ও পুলিশের যৌথ অভিযানে নিহত হন ৮১ জন। তাঁর মতে, ছয় বছরে সন্ত্রাসীদের সঙ্গে বন্দুকযুদ্ধে র‌্যাবের ১৬ জন সদস্য নিহত হয়েছেন।\r\nমানবাধিকার সংগঠন হটলাইন বাংলাদেশের সমন্বয়ক রোজলিন কস্তা জানান, ক্রসফায়ার শুরুর পর ২০০৪ সাল থেকে এ পর্যন্ত এক হাজার ৯০০ জন প্রাণ হারিয়েছেন। চারদলীয় জোট সরকারের আমলে ৮১১ জন নিহত হন। সেনা-সমর্থিত তত্ত্বাবধায়ক সরকারের আমলে ক্রসফায়ারে নিহত হন ৫৪৭ জন। অন্যরা বর্তমান সরকারের আমলে মারা যান। তিনি জানান, র‌্যাবের হাতে ৭২২ ও পুলিশের হাতে প্রায় এক হাজার ২০০ লোক নিহত হন।\r\n উদ্বেগ:  মানবাধিকার সংগঠনগুলো বরাবরই ক্রসফায়ারে মানুষ হত্যা বন্ধ করার দাবি জানিয়ে আসছে। ক্রসফায়ারে মৃত্যু নিয়ে চারদলীয় জোট সরকারকেও ইউরোপীয় ইউনিয়ন, যুক্তরাষ্ট্রসহ বিভিন্ন দেশ ও দাতা সংস্থার চাপের মুখে পড়তে হয়েছিল। বর্তমান আমলেও এ নিয়ে দেশে-বিদেশে সমালোচনা হচ্ছে।\r\nকিন্তু উইকিলিকসের ফাঁস করা মার্কিন দূতাবাসের কেব্ল থেকে দেখা যায়, দূতাবাসের মার্কিন কর্মকর্তারা র‌্যাব রাখা উচিত বলে মন্তব্য করেছিলেন। মার্কিন রাষ্ট্রদূত জেমস এফ মরিয়ার্টি ঢাকায় তৎকালীন ভারতের হাইকমিশনার পিনাক রঞ্জন চক্রবর্তীর সঙ্গে আলোচনায় বিষয়টি উত্থাপন করেন। তখন যুক্তরাষ্ট্রের অবস্থান সমর্থন করেন ভারতীয় হাইকমিশনার।\r\nজানা গেছে, বর্তমান সরকার ক্ষমতায় আসার পর থেকে ক্রসফায়ারে মৃত্যু বেশ কয়েক মাস বন্ধ ছিল। সরকারের ভেতরের একটি মহল এর বিরুদ্ধে অবস্থান নেয়। আওয়ামী লীগের নির্বাচনী ইশতেহারেও এসব মৃত্যু বন্ধ করা হবে বলে উল্লেখ করা হয়েছিল। কিন্তু সরকারের ক্ষমতা নেওয়ার পর রাজনৈতিক মদদ পেয়ে অপরাধীরা মাথাচাড়া দিয়ে উঠতে শুরু করে। ওই সময় সরকারের নীতিনির্ধারকেরা ক্রসফায়ারের ব্যাপারে নমনীয় মনোভাব দেখাতে শুরু করেন। এর পরই শুরু হয় ক্রসফায়ার।\r\n কৌশল পরিবর্তন:  র‌্যাব গঠনের পর দেখা গেছে, ক্রসফায়ারের প্রতিটি ঘটনার পর র‌্যাবের পক্ষ থেকে ঘটনার যে বিবরণ দেওয়া হতো, তা ছিল প্রায় একই। শুধু নাম-ঠিকানা বদল করা হতো। এ নিয়ে জনমনে প্রশ্ন ওঠায় কৌশল পাল্টে যায়। ক্রসফায়ারের বদলে বলা হয় ‘এনকাউন্টার’ ও ‘বন্দুকযুদ্ধ’। অভিযোগ আছে, কৌশল পাল্টানোর পর অনেককে ধরে নিয়ে যাওয়ার পর আর খোঁজ মেলে না। এ তালিকায় আলোচিত দুজন হলেন কাউন্সিলর চৌধুরী আলম ও লিয়াকত হোসেন। পরিবার থেকে অভিযোগ করা হয়েছে, তাঁরা র‌্যাবের গুপ্তহত্যার শিকার। এক বছর আগে পুলিশ সদর দপ্তরে অনুষ্ঠিত বৈঠকে এসপিরা গুপ্তহত্যার অভিযোগ তুলে তা বন্ধ করার দাবি জানান। তবে র‌্যাবের কর্মকর্তারা তা কখনো স্বীকার করেননি।\r\n নিরীহ মানুষও শিকার:  ক্রসফায়ারের ঘটনায় নিহত ব্যক্তিদের সব সময় সন্ত্রাসী বলা হলেও অনেক নিরীহ মানুষও এর শিকার হয়েছেন। রামপুরার কায়সার মাহমুদ বাপ্পী, খিলগাঁওয়ের সুমনের মতো অনেক ঘটনার তদন্তে নেমেছে জাতীয় মানবাধিকার কমিশন। \r\n র‌্যাবের আইন ও গণমাধ্যম শাখার পরিচালক এম সোহায়েল  প্রথম আলো কে বলেন, র‌্যাবের বিরুদ্ধে অযথাই মানবাধিকার লঙ্ঘনের অভিযোগ তোলা হচ্ছে। কিন্তু ক্রসফায়ারের প্রতিটি ঘটনার তদন্ত ও বিচার হচ্ছে। তিনি বলেন, মানবাধিকারের ব্যাপারে র‌্যাবকে যুক্তরাষ্ট্র ও যুক্তরাজ্য প্রশিক্ষণ দিয়েছে। তারা র‌্যাবের কার্যক্রম নিয়ে সন্তোষ প্রকাশ করেছে। তিনি বলেন, ‘সন্ত্রাসী যখন র‌্যাবের ওপর হামলা চালায়, তখনই র‌্যাব পাল্টা গুলি চালায়। এটাকে বিচারবহিভূ‌র্ত হত্যাকাণ্ড বলা যায় না। র‌্যাব বিচাবহির্ভূত হত্যাকাণ্ড সমর্থন করে না।’ \r\nবিশিষ্ট আইনবিদ ও ব্র্যাক বিশ্ববিদ্যালয়ের শিক্ষক শাহ্‌দীন মালিক  প্রথম আলো কে বলেন, রাষ্ট্র যখন বেআইনি পথ ধরে, তখন ধরে নেওয়া হয় এটা ব্যর্থ রাষ্ট্রের দিকে যাচ্ছে। আপাতদৃষ্টিতে এসব কাজকে ভালো মনে করা হলেও যেসব দেশ এসব করেছে, পরে তাদের চরম মূল্য দিতে হয়েছে। এটা বন্ধ করা না হলে বাংলাদেশকেও এভাবে মূল্য দিতে হবে। \r\n যোগাযোগ করা হলে সাবেক আইজিপি ও তত্ত্বাবধায়ক সরকারের উপদেষ্টা এএসএম শাহজাহান বলেন, ক্রসফায়ারের মতো ব্যবস্থা কোনো সুরাহা দেবে না। এটা কোনো সমাধানই না। এটা অবশ্যই হত্যা। আইনশৃঙ্খলা রক্ষাকারী বাহিনীকে এসবে উৎসাহিত করা উচিত নয়। তাঁর মতে, প্রতিটি ক্রসফায়ারের যথাযথ তদন্ত হওয়া উচিত।\r\n \r\n","status":true,"publishDate":{"$date":{"$numberLong":"1287770400000"}},"createdAt":{"$date":{"$numberLong":"1751450136253"}},"__v":{"$numberInt":"0"}}
{"_id":{"$oid":"6865025b63805761f3fc208d"},"image":"image-1751450203609.webp","title":"ঢাকায় শুরু হয়েছে বিট পুলিশিং","description":"কামরুল হাসান\r\n আইনশৃঙ্খলা পরিস্থিতি নিয়ন্ত্রণে পরীক্ষামূলকভাবে ঢাকা মহানগর পুলিশের (ডিএমপি) একটি বিভাগে শুরু হয়েছে বিট পুলিশিং। এ ব্যবস্থায় রাজধানীর থানাগুলোকে ছোট ছোট অঞ্চল বা বিটে ভাগ করা হচ্ছে। বিটের প্রধান করা হচ্ছে একজন সাব-ইন্সপেক্টর (উপপরিদর্শক) পদের কর্মকর্তাকে। বিটের অধীন এলাকার আইনশৃঙ্খলা-সংক্রান্ত সবকিছুর দেখভাল করছেন তিনি। ডিএমপির কর্মকর্তারা এ তথ্য জানিয়েছেন।\r\nএ বিষয়ে জানতে চাইলে ডিএমপির কমিশনার বেনজীর আহমেদ বলেন, কিছুদিন ধরে ওয়ারী বিভাগে পরীক্ষামূলকভাবে এ প্রকল্প চালু হয়েছে। এতে সুফল পাওয়া গেলে পুরো রাজধানীকে এ ব্যবস্থার আওতায় আনা হবে।\r\nসূত্র জানায়, রাজধানীতে জনসংখ্যার তুলনায় থানার জনবল অনেক কম। এতে করে থানার ভারপ্রাপ্ত কর্মকর্তার (ওসি) পক্ষে পুরো থানা এলাকায় নজরদারি করা সম্ভব নয়। প্রতি থানায় ২০-২২ জন করে উপপরিদর্শক থাকলেও এলাকাভিত্তিক তথ্য ও অভিজ্ঞতা না থাকায় মামলার তদন্ত আর রাস্তায় টহল দেওয়া ছাড়া তাঁরা উল্লেখযোগ্য কিছু করতে পারেন না। তাই থানাগুলোকে ছোট ছোট ভাগে ভাগ করা হয়েছে।\r\nপুলিশের ওয়ারী বিভাগের কর্মকর্তারা জানান, এ বিভাগে মোট থানার সংখ্যা ছয়। এগুলোর মধ্যে সূত্রাপুরকে ১৮টি, যাত্রাবাড়ীকে ২০টি, কদমতলীকে ১৬টি, ডেমরাকে আটটি, শ্যামপুরকে নয়টি, গেন্ডারিয়াকে ১০টি অঞ্চল বা বিটে ভাগ করা হয়েছে। প্রতি বিটের প্রধান করা হয়েছে সংশ্লিষ্ট থানার একজন উপপরিদর্শককে। প্রতিটি বিটে আরও আছেন একজন সহকারী উপপরিদর্শক (এএসআই)।\r\nপুলিশের ওয়ারী বিভাগের উপকমিশনার গাজী মোজাম্মেল হক গতকাল মঙ্গলবার  প্রথম আলো কে বলেন, পরীক্ষামূলক এ ব্যবস্থার সুফল পাওয়া গেছে। বিট থাকার কারণে এলাকার অপরাধ অনেক কমে গেছে। ওয়ারী এলাকায় এখন অপরাধের মাত্রা আগের যেকোনো সময়ের তুলনায় কম।\r\nবিটের পুলিশ সদস্যদের কার্যাবলি সম্পর্কে ওই ছয়টি থানায় নির্দেশনা পাঠানো হয়েছে। নির্দেশনায় রয়েছে, বিটের সদস্যরা নিজ নিজ এলাকায় অপরাধ ও অপরাধী, মাদক বিক্রেতা, মাদক বিক্রির স্থানসহ যাবতীয় তথ্য সংগ্রহ করবেন। তাঁরা এলাকার চিহ্নিত সন্ত্রাসী, ছিনতাইকারী, অবৈধ অস্ত্রধারী, পলাতক আসামি, বখাটেদের গ্রেপ্তার করবেন। তাঁরা নিজ নিজ এলাকায় তৈরি পোশাক কারখানা, ব্যাংক, অর্থলগ্নিকারী প্রতিষ্ঠানের তালিকা তৈরি করে সংশ্লিষ্ট প্রতিষ্ঠানের কর্মকর্তাদের সঙ্গে যোগাযোগ রাখবেন। পাশাপাশি বিভিন্ন সামাজিক ও সাংস্কৃতিক সংগঠনের সঙ্গেও যোগাযোগ রাখবেন। প্রতি সপ্তাহে এসব সংগঠনের কর্মকর্তাদের সঙ্গে তাঁরা বৈঠক করবেন। বিটের দায়িত্বপ্রাপ্তরা নিজ নিজ এলাকার অপরাধী সম্পর্কে গোপন তথ্য সংগ্রহ এবং বস্তি, মেস ও ভাসমান লোকদের সম্পর্কে তথ্য রাখবেন। বিভিন্ন শিক্ষাপ্রতিষ্ঠান, সামাজিক প্রতিষ্ঠান, এনজিও, রাজনৈতিক ব্যক্তি ও সন্দিগ্ধ ব্যক্তিদের ব্যাপারেও তাঁরা খোঁজখবর করবেন। বিটের প্রধানেরা তাঁদের সব ধরনের কর্মকাণ্ড থানার ভারপ্রাপ্ত কর্মকর্তাকে জানাবেন। তাঁর পরামর্শ নিয়ে তাঁরা নিজেদের মতো কাজ করবেন।\r\nসূত্রাপুর থানার ওসি নজরুল ইসলাম বলেন, তাঁর থানা এলাকার ১৮টি বিটে কাজ করছেন ৩৬ জন কর্মকর্তা। এতে দেখা যাচ্ছে, একজন কর্মকর্তার ভাগে চার-পাঁচটি গলি পড়েছে। অনেক মানুষ আছেন, যাঁরা থানায় আসতে পছন্দ করেন না। তাঁরা বাসার কাছে পুলিশ পেয়ে তাঁদের অভিযোগ সরাসরি জানাতে পারছেন। এতে এলাকার অপরাধ অনেক কমে গেছে।\r\nযাত্রাবাড়ী থানার ওসি কে এম আবুল কাশেম বলেন, আগে মানুষ পুলিশের কাছে আসত। এ ব্যবস্থায় পুলিশ মানুষের কাছে যাচ্ছে। এর সুফল মানুষ পেতে শুরু করেছে।\r\n  ","status":true,"publishDate":{"$date":{"$numberLong":"1293559200000"}},"createdAt":{"$date":{"$numberLong":"1751450203624"}},"__v":{"$numberInt":"0"}}
{"_id":{"$oid":"6866869063805761f3fc22c8"},"image":"image-1751549567163.webp","title":"৫২টি দুর্ধর্ষ ডাকাতির মামলাও প্রত্যাহার!","description":" শুধু ডাকাতিই নয়, ডাকাতি করতে গিয়ে খুন করেছে—এমন ৫২টি মামলাকেও ‘রাজনৈতিক হয়রানিমূলক’ হিসেবে চিহ্নিত করে প্রত্যাহার করা হচ্ছে। ২০১০ সালের জানুয়ারি থেকে জুন মাসের মধ্যে এসব মামলা প্রত্যাহারের সুপারিশ করে সরকারের গঠিত কমিটি। তবে এসব ভয়ংকর অপরাধের মামলা প্রত্যাহারে আপত্তি জানিয়েছে পুলিশ সদর দপ্তর।\r\nসূত্র জানায়, চিহ্নিত ৫২টি দুর্ধর্ষ ডাকাতি মামলার মধ্যে খুনসহ ডাকাতির মামলা রয়েছে সাতটি। পেশাদার অপরাধীরা এ ধরনের অপরাধের সঙ্গে জড়িত। এসব ঘটনায় লুট হওয়া মালামালও উদ্ধার করা হয়েছে। মামলা প্রত্যাহারে আপত্তি জানিয়ে পুলিশ সদর দপ্তর থেকে স্বরাষ্ট্র মন্ত্রণালয়ে চিঠি পাঠানো হয়েছে। চিঠিতে বলা হয়েছে, এসব মামলা প্রত্যাহার করা হলে আইনশৃঙ্খলা পরিস্থিতিতে নেতিবাচক প্রভাব পড়বে।\r\n‘রাজনৈতিক হয়রানিমূলক’ মামলা প্রত্যাহারসংক্রান্ত জাতীয় কমিটির সভাপতি আইন প্রতিমন্ত্রী কামরুল ইসলাম  প্রথম আলো কে বলেন, সরকার ইতিবাচক মনোভাব নিয়ে এসব মামলা প্রত্যাহারের উদ্যোগ নিয়েছে। জেলা কমিটির সুপারিশের ভিত্তিতে এসব মামলা প্রত্যাহারের সুপারিশ করা হয়েছে। এতে যদি ভুল হয়ে থাকে, তাহলে তা শুধরে নেওয়া হবে।\r\nক্ষমতায় আসার পর আওয়ামী লীগের নেতৃত্বাধীন মহাজোট সরকার ‘রাজনৈতিক হয়রানিমূলক’ মামলা প্রত্যাহারের সুপারিশ করার জন্য একটি জাতীয় কমিটি গঠন করে। এই কমিটির বৈঠকে ১০ হাজার ২৯৩টি মামলা প্রত্যাহারের জন্য উত্থাপন করা হয়। এর মধ্যে কমিটি এ পর্যন্ত ছয় হাজার ৬৫৫টি মামলা প্রত্যাহারের সুপারিশ করেছে। তবে শীর্ষস্থানীয় সন্ত্রাসীসহ খুন বা ডাকাতির মতো ফৌজদারি অপরাধের মামলা প্রত্যাহারের সিদ্ধান্ত নেওয়ায় কমিটির কার্যক্রম নিয়ে প্রশ্ন উঠেছে। আবার অনেক মামলা প্রত্যাহারের ক্ষেত্রে অর্থের লেনদেন হয়েছে বলেও অভিযোগ উঠেছে। নিয়ম অনুসারে কমিটির সুপারিশের ভিত্তিতে রাষ্ট্রপক্ষের আইনজীবীরা আদালতে আবেদন করে এসব মামলা আর না চালানোর বিষয়টি আদালতকে জানান।\r\nজানতে চাইলে পুলিশের মহাপরিদর্শক (আইজিপি) হাসান মাহমুদ খন্দকার  প্রথম আলো কে বলেন, আইন অনুসারে মামলা প্রত্যাহারের ক্ষমতা সরকারের। জেলা পর্যায় থেকে এসব সুপারিশ আসে। কোন মামলা প্রত্যাহার করা হবে, সেটা নির্ভর করে এ-সংক্রান্ত কমিটির সিদ্ধান্তের ওপর।\r\nপুলিশ সূত্র জানায়, ২০১০ সালের জুন পর্যন্ত পুলিশের কাছে প্রত্যাহারের সুপারিশ-সংবলিত সাড়ে তিন হাজার মামলার তালিকা রয়েছে। এসব মামলায় আসামির সংখ্যা ১০ হাজারের মতো। পরিসংখ্যানে দেখা যায়, রাজনৈতিক বিবেচনার কথা বলা হলেও চুরি, ডাকাতি, নারী নির্যাতন ও নারী পাচারের মামলাও প্রত্যাহারের তালিকায় আছে। এসব মামলার মধ্যে পুলিশ সদর দপ্তর ৫২টি মামলা প্রত্যাহারে আপত্তি জানিয়ে গত ১৪ জুন চিঠি দেয় স্বরাষ্ট্র মন্ত্রণালয়কে।\r\n কিছু উদাহরণ:  ব্রাহ্মণবাড়িয়ার কসবা থানায় গ্রামীণ ব্যাংকে ডাকাতি ও খুনের মামলা হয় [কসবা থানা মামলা নম্বর ৩০(৪)২০০৩, তারিখ: ২৯-০৪-২০০৩]। কসবা থানার পুলিশ জানায়, এলাকার খররা বাজারে ২০০৩ সালের ২৯ এপ্রিল এই ডাকাতির ঘটনা ঘটে। গভীর রাতে সন্ত্রাসীরা ওই বাজারে ঢুকে প্রহরী সেলিম মোহাম্মদ ও মোতালেবকে খুন করে। এরপর ব্যাংকের নিরাপত্তাকর্মী রফিকুলকে আহত করে তারা ভল্ট ভেঙে টাকা ও জিনিসপত্র লুট করে। এ ঘটনায় ব্যাংকের তৎকালীন ব্যবস্থাপক নির্মল কান্তি রায় বাদী হয়ে খুনসহ ডাকাতির মামলা করেন। থানার তৎকালীন ভারপ্রাপ্ত কর্মকর্তা (ওসি) খোরশেদ আলম তদন্ত শেষে ২০০৪ সালের ২৪ এপ্রিল ১৯ জনকে আসামি করে অভিযোগপত্র দাখিল করেন। মামলাটি ব্রাহ্মণবাড়িয়া আদালতে বিচারাধীন। আসামিদের মধ্যে ইদ্রিস আদালতে স্বীকারোক্তিমূলক জবানবন্দি দেন। তাঁর কথামতো লুট করা কিছু মালামালও উদ্ধার হয়। থানার পুলিশ জানায়, আসামিরা সবাই ডাকাত, চোরাচালানি ও মাদক ব্যবসায়ী। এদের সবার বিরুদ্ধে একাধিক মামলা আছে। আসামিদের মধ্যে বাবুল মিয়া কসবা এলাকার আওয়ামী লীগের নেতা মনিরুল হকের ভাই। অন্যরা পেশাদার অপরাধী। গত বছরের এপ্রিল মাসে মামলাটি প্রত্যাহারের জন্য সুপারিশ করা হয়।\r\nজানতে চাইলে কসবা থানার ওসি হাম্মাদ হোসেন বলেন, মামলাটি অনেক পুরোনো। তিনি এ ব্যাপারে কিছু জানেন না।\r\nমৌলভীবাজারের জুড়ি থানার ডাকাতির মামলা [নম্বর-৬(৯)২০০৬]। ২০০৬ সালের ১৮ সেপ্টেম্বর জুড়ির কুচাই ডিভিশনে সুব্রত সিংহ চৌধুরীর বাড়িতে ডাকাতি হয়। এ ঘটনায় তিনি ১২ জনকে আসামি করে মামলা করেন। থানার দারোগা সুজন কান্তি বড়ুয়া তদন্ত শেষে ২০০৭ সালের ২৪ জানুয়ারি ১০ জনের বিরুদ্ধে অভিযোগপত্র দেন। এরপর মামলাটি বিচারের জন্য মৌলভীবাজার আদালতে পাঠানো হয়। গত বছরের ১৫ এপ্রিল রাজনৈতিক বিবেচনায় মামলাটি প্রত্যাহারের সুপারিশ করা হয়।\r\nমামলার বাদী সুব্রত সিংহ চৌধুরী  প্রথম আলো কে বলেন, মামলাটি প্রত্যাহারের ব্যাপারে তিনি কিছুই জানেন না। স্থানীয় গোয়ালবাড়ী ইউনিয়ন পরিষদের সদস্য রাজকুমার পাল  প্রথম আলো কে বলেন, এ মামলার আসামিরা কেউ কোনো দল করেন না।\r\nশরীয়তপুরের গোসাইরহাট থানার একটি মামলা [নম্বর ৯(১১)২০০৬]। ডামুড্যা থানার একটি মামলা [নম্বর ৩(১১)১৯৯৯]। গত ১২ অক্টোবর এ দুটি মামলা প্রত্যাহারের সুপারিশ করা হয়। এ দুটিও ডাকাতির মামলা। ডামুড্যার মামলার বাদী শ্রীনগরের বাসিন্দা আবদুস সাত্তার। লঞ্চ ডাকাতির ঘটনায় ২০০২ সালের ২৪ জুন তিনি মামলাটি করেছিলেন। পরে পুলিশ তদন্ত করে নয়জনকে অভিযুক্ত করে, পরের বছর ১২ মে অভিযোগপত্র দাখিল করে। এ ঘটনায় জড়িত সবাই পেশাদার লঞ্চ ডাকাত বলে পুলিশ জানিয়েছে।\r\nগাজীপুরের কাপাসিয়া থানার দুটি ডাকাতির মামলাও [নম্বর ৮(৪)২০০২ ও ১৬(৯)২০০৭] প্রত্যাহারের সুপারিশ করা হয়েছে গত বছরের ২৯ এপ্রিল। পুলিশ সূত্র জানায়, একটি মামলার বাদী কাপাসিয়ার বেলাসি তল্লাপাড়া গ্রামের বাসিন্দা। তাঁর বাড়িতে গভীর রাতে ডাকাতির ঘটনা ঘটে। কাপাসিয়া থানায় তিনি মামলা করার পর পুলিশ পেশাদার ডাকাত হাবিবুর রহমান ওরফে হবু ডাকাত, নাজমুল, শাহীন, আলম, সাইফুর, জসিম, সোহাগ, আওয়ালসহ ১১ জনকে আসামি করে অভিযোগপত্র দেয়। আসামিদের জিজ্ঞাসাবাদ করে লুণ্ঠিত মালামালও উদ্ধার করা হয়।\r\nএকইভাবে নিজের বাড়িতে ডাকাতির ঘটনায় পরের মামলাটি দায়ের করেছিলেন চরকাপাসিয়া গ্রামের কবির হোসেন। পুলিশ এই মামলার ক্ষেত্রে ১১ জনকে আসামি করে অভিযোগপত্র দাখিল করে। দুটি মামলাতেই অনেক আসামি ছিল অভিন্ন। তার পরও রাজনৈতিক বিবেচনায় মামলা দুটি প্রত্যাহারের সুপারিশ করা হয়।\r\nকাপাসিয়া থানার ওসি মীর মোহাম্মদ জামাল উদ্দিন  প্রথম আলো কে বলেন, আসামি নাজমুল, জসিম, সোহাগ, সাইফুল পেশাদার ডাকাত ও সন্ত্রাসী। এদের মধ্যে সোহাগ ও নাজমুল বিদেশে পলাতক। তাদের বিরুদ্ধে একাধিক মামলা ও গ্রেপ্তারি পরোয়ানা আছে। এদের মামলার প্রত্যাহার প্রসঙ্গে জানতে চাইলে তিনি বলেন, এ ব্যাপারে তিনি কিছুই জানেন না।\r\nজানতে চাইলে গাজীপুর জেলা ও দায়রা জজ আদালতের রাষ্ট্রপক্ষের কৌঁসুলি (পিপি) নুরুল আমীন বলেন, এসব মামলা প্রত্যাহারের বিষয়ে পুলিশ সুপার ও জেলা প্রশাসক জানেন। তাঁদের সুপারিশ ছাড়া কোনো মামলা প্রত্যাহারের জন্য মন্ত্রণালয়ে পাঠানো হয় না।\r\n আরও উল্লেখযোগ্য মামলা : রাজনৈতিক বিবেচনায় আরও যেসব মামলা প্রত্যাহারের সুপারিশ করা হয়েছে, তার মধ্যে উল্লেখযোগ্য হলো যশোরের চৌগাছা থানার মামলা [১৪(২)২০০৬], ঝিকড়গাছা থানার মামলা [৪(৭)২০০৫], জামালপুরের মেলান্দহ থানার মামলা [৬(১২)২০০৬], নরসিংদীর পলাশ থানার মামলা [৭(৪)২০০২], বেগমগঞ্জ থানার মামলা [২৮(১২)২০০৬], চট্টগ্রাম মহানগরের কোতোয়ালি থানার মামলা [১৪(৪)২০০৪], চট্টগ্রামের রাউজান থানার মামলা [১৫(১০)২০০২], আনোয়ারা থানার মামলা [২(৩)২০০৬], সাতকানিয়া থানার খুনসহ ডাকাতির মামলা [৭(৮)২০০৪ ও ৯(৬)২০০২], লক্ষ্মীপুর সদর থানার মামলা [২৬(২)২০০৬], কুমিল্লার দাউদকান্দি থানার মামলা [২৫(৩)২০০৭], কিশোরগঞ্জ সদর থানার খুনসহ ডাকাতির মামলা [১(৩)২০০৭], ফরিদপুরের ভাঙ্গা থানার মামলা [২৩(১২)২০০৪], নগরকান্দা থানার মামলা [১০(৩)২০০৭ ও ১(১২)২০০৭], নারায়ণগঞ্জের বন্দর থানার মামলা [৫৭(৬)২০০৭], নওগাঁর বদলগাছি থানার মামলা [১২(৫)২০০৩], মান্দা থানার মামলা [১৬(১)২০০২], ঢাকার দোহার থানার মামলা [১১(৫)২০০২], ঢাকা মহানগরের শ্যামপুর ৪১(৯)২০০৭, লালবাগ ১(১১)২০০১ ও ধানমন্ডি থানার ৪(৯)২০০৯ নম্বরের মামলা উল্লেখযোগ্য।\r\n বিশেষজ্ঞ মত:  জানতে চাইলে পুলিশের সাবেক মহাপরিদর্শক এ এস এম শাহজাহান  প্রথম আলো কে বলেন, মামলা তার মতোই চলতে দেওয়া উচিত। মাঝপথে মামলা প্রত্যাহার হলে বিচারব্যবস্থার ওপর মানুষের আস্থা কমে যেতে পারে। অপরাধ করে পার পেয়ে যাওয়ার ধারণা মানুষের মনে জন্মাতে পারে। রাজনৈতিক বিবেচনায় অরাজনৈতিক মামলা প্রত্যাহার করা কোনোভাবেই উচিত নয়। \r\n","status":true,"publishDate":{"$date":{"$numberLong":"1293904800000"}},"createdAt":{"$date":{"$numberLong":"1751549584259"}},"__v":{"$numberInt":"0"}}
{"_id":{"$oid":"686686ba63805761f3fc22cc"},"image":"image-1751549626631.webp","title":"৭৬ শতাংশ মামলা টেকেনি পুলিশের তথ্য ","description":"২০১০ সালে মাসে গড়ে ৩২৫ খুন, ৬০ ডাকাতি, ৮২ দস্যুতা, ১২০০ নারী নির্যাতনের মামলা \r\nকামরুল হাসান \r\nথানায় দায়ের হওয়া ৭৬ শতাংশ মামলা প্রমাণ করা যায়নি। ফলে এসব মামলার আসামিরা বেকসুর খালাস পেয়ে গেছে। এটি গত বছর নিষ্পত্তি হওয়া মামলার হিসাব। গত বুধবার রাতে পুলিশের অপরাধবিষয়ক বার্ষিক সম্মেলনে এই উদ্বেগজনক তথ্য তুলে ধরা হয়।\r\nআসামির সাজার হার বাড়াতে আরও কীভাবে জোরালো সাক্ষ্যপ্রমাণ উপস্থাপন করা যায়, তা নিয়ে সম্মেলনে আলোচনা করেন পুলিশ কর্মকর্তারা। মেয়েদের উত্ত্যক্ত করা ও পুলিশের ওপর হামলার ঘটনা বেড়ে যাওয়ায় সম্মেলনে উদ্বেগ প্রকাশ করা হয়।\r\nপুলিশ সপ্তাহের নিয়মিত কর্মসূচি হিসেবে বুধবার রাতে পুলিশ সদর দপ্তর মিলনায়তনে এ সম্মেলন অনুষ্ঠিত হয়। সম্মেলনে অপরাধের প্রধান উৎস হিসেবে মাদকদ্রব্যকে চিহ্নিত করে তা নির্মূলে ব্যাপক অভিযান চালানোর ব্যাপারে জোর দেওয়া হয়।\r\nজানতে চাইলে পুলিশের মহাপরিদর্শক (আইজিপি) হাসান মাহমুদ খন্দকার  প্রথম আলো কে বলেন, দেশে নথিভুক্ত অপরাধের একটি বড় অংশ মাদকের মামলা। সব অপরাধের পেছনেই মাদক থাকছে। এ কারণে মাদকবিরোধী অভিযানের ব্যাপারে বেশি গুরুত্ব দেওয়ার নির্দেশ দেওয়া হয়েছে। আসামিদের সাজার হার বৃদ্ধির ব্যাপারে সবাইকে নজর দিতে বলা হয়েছে।\r\nসম্মেলন সূত্র জানায়, দেশের অপরাধ পরিস্থিতি নিয়ে পুলিশ কর্মকর্তারা খোলামেলা আলোচনা করেন। আইজিপির সভাপতিত্বে সম্মেলনে পুলিশের সব অতিরিক্ত মহাপরিদর্শক (অতিরিক্ত আইজি), পুলিশের উপমহাপরিদর্শক (ডিআইজি), ছয় মহানগরের কমিশনার, গোয়েন্দা পুলিশসহ সব মহানগরের উপকমিশনার, পুলিশ প্রশিক্ষণ কেন্দ্রগুলোর কমান্ডেন্ট, ৬৪ জেলার পুলিশ সুপার এবং সিআইডি ও এসবির পুলিশ সুপার পদমর্যাদার সব কর্মকর্তা উপস্থিত ছিলেন। সম্মেলনে সিআইডির অতিরিক্ত মহাপরিদর্শক মোখলেসুর রহমান গত চার বছরের তুলনামূলক অপরাধ পরিস্থিতির সার্বিক চিত্র তুলে ধরেন।\r\n তদন্ত ও সাজা:  অপরাধ সম্মেলনে মামলার তদন্তের চিত্র তুলে ধরে বলা হয়, ২০১০ সালে দেশে ২৪ দশমিক ১ শতাংশ মামলায় আসামির সাজা হয়েছে। তবে সিআইডির তদন্ত করছে এমন মামলায় সাজার হার ৩৭ দশমিক ৩০ শতাংশ।\r\nপ্রতিবেদনে ২০০৯ সালের হিসাবে বলা হয়, সারা দেশে বিভিন্ন মামলায় মাত্র ২৩ শতাংশ অপরাধীর সাজা হয়েছে। ৭৭ শতাংশ আসামির বিরুদ্ধে পুলিশ অভিযোগ প্রমাণ করতে পারেনি। থানায় দায়ের হওয়া মামলার মধ্যে পুলিশ তদন্ত করে ৬৬ শতাংশের অভিযোগপত্র দিয়েছে। অপরাধ সম্মেলনে মামলা তদন্ত ও তদারকির ব্যাপারে গুরুত্ব দেওয়ার জন্য এসপিদের পরামর্শ দেওয়া হয়।\r\n মাদকদ্রব্যের অপরাধ:  অপরাধ সম্মেলনে বলা হয়, ২০১০-এর নভেম্বর পর্যন্ত ১১ মাসে ২৬ হাজার মাদকদ্রব্য-সংক্রান্ত অপরাধ হয়েছে। আগের বছর এই সংখ্যা ছিল ২৪ হাজার। গত বছর চার লাখ ৮২ হাজার বোতল ফেনসিডিল উদ্ধার করা হয়। হেরোইন আটক করা হয় ১৩৪ কেজি। গাঁজা উদ্ধার করা হয় ১৮ টন, আফিম নয় কেজি, কোকেন দুই কেজি ও মদ প্রায় তিন লাখ বোতল।\r\n খোলামেলা আলোচনা : সম্মেলনে উপস্থিত পুলিশের কর্মকর্তারা জানান, এসপিরা বিভিন্ন বিষয় নিয়ে খোলামেলা আলোচনা করেন। বরগুনার এসপি মাহবুব হাকিম বলেন, আদালতের সঙ্গে পুলিশের সম্পর্ক ভালো নয়। এতে নানা ধরনের সমস্যা তৈরি হচ্ছে। এর উন্নয়ন দরকার। সিআইডির বিশেষ সুপার আবদুল কাহার আকন্দ বলেন, অভিযোগপত্র দেওয়ার পর দেখা যায়, আসামির স্থায়ী ঠিকানা ঠিক নেই। তদন্ত ঠিকমতো হচ্ছে না। এতে জটিলতা দেখা দিচ্ছে। অনেক স্থানে নদীভাঙনের কারণে গ্রাম হারিয়ে ঠিকানা বদল হয়ে যাচ্ছে। টাঙ্গাইলের এসপি মিজানুর রহমান বলেন, আর্মড পুলিশের নায়েক ও হেড কনস্টেবলের সংখ্যা কমে যাচ্ছে। কেউ আর্মড পুলিশে থাকতে চাইছে না। তিনি ভূমি জরিপবিষয়ক প্রশিক্ষণে সব পুলিশ সদস্যের অংশগ্রহণের সুযোগ করে দেওয়ার পরামর্শ দেন। ঢাকা রেঞ্জের ডিআইজি আসাদুজ্জামান মিয়া বলেন, বাহিনীর সদস্যদের বিভাগীয় পরীক্ষা নিয়ে জটিলতা দূর করতে হবে। তিনি বলেন, তাঁর রেঞ্জে প্রয়োজনের তুলনায় পরিদর্শকের সংখ্যা বেশি। অনেক পরিদর্শক বসে বসে দিন কাটাচ্ছেন। \r\n বছরের আলোচিত অপরাধ : ২০১০ সালে দেশে প্রতি মাসে গড়ে ৩২৫টি খুন হয়েছে। এ ছাড়া প্রতি মাসে ৬০টি করে ডাকাতি, ৮২টি দস্যুতা, এক হাজার ২০০ নারী নির্যাতনসহ ১৩ হাজার অপরাধের মামলা থানায় নথিভুক্ত করা হয়েছে। গত বছরের ১১ মাসে দেশের বিভিন্ন থানায় দেড় লাখ অপরাধ নথিভুক্ত হয়েছে। আগের বছর ১২ মাসে এ সংখ্যা ছিল এক লাখ ৫৭ হাজারের মতো।\r\nসম্মেলনে বলা হয়, দেশে পুলিশ আক্রান্তের ঘটনা বাড়ছে। গত বছর ৪৬৭টি এ ধরনের ঘটনা ঘটেছে। জঙ্গি ও সন্ত্রাসবাদের তথ্য উল্লেখ করে বলা হয়, জঙ্গির ঘটনায় মোট ৩৯৪টি মামলা সিআইডি তদন্ত করে। এর মধ্যে ৩৩১টি মামলায় অভিযোগপত্র দিয়েছে পুলিশ। এতে আসামির সংখ্যা এক হাজার ৬২। সাজা হয়েছে ৪২৪ জনের। মৃত্যুদণ্ড হয়েছে ৫৪ জনের, যাবজ্জীবন ১৫২ ও অন্যান্য সাজা হয়েছে ২১৮ জনের। জঙ্গি মামলায় ৩২ জন খালাস পেয়েছে।\r\nসম্মেলনে বলা হয়, গত বছর উত্ত্যক্ত করার ঘটনা ছিল সবচেয়ে বেশি। ৪৪৪টি উত্ত্যক্তকরণ মামলা হয়েছে এক বছরে। এর মধ্যে ৩৪২টির অভিযোগপত্র দিয়েছে পুলিশ, তদন্ত চলছে ৭৪টির। খুলনা মহানগরে উত্ত্যক্ত করার মামলা বেশি। অজ্ঞান পার্টির বিরুদ্ধে মামলা হয়েছে ১৬৮টি। এতে আসামির সংখ্যা ২৯৭।\r\nপুলিশের বিশেষ শাখার কর্মকর্তারা জানান, গত বছর ই-মেইলে ৪১ হাজার বিভিন্ন ধরনের অভিযোগ এসেছে। এর মধ্যে ৪০ হাজারের বেশি অভিযোগের নিষ্পত্তি করা হয়েছে। এসব অভিযোগের বেশির ভাগই সাইবার অপরাধ-সংক্রান্ত।","status":true,"publishDate":{"$date":{"$numberLong":"1294336800000"}},"createdAt":{"$date":{"$numberLong":"1751549626646"}},"__v":{"$numberInt":"0"}}
{"_id":{"$oid":"686686ec63805761f3fc22d0"},"image":"image-1751549676493.webp","title":"মামলা তদন্তে পৃথক সংস্থা হচ্ছে ","description":"মামলা টিকছে না, আসামিরা খালাস পেয়ে আবার অপরাধে জড়িয়ে পড়ছে, পুলিশে উৎকণ্ঠা  \r\nকামরুল হাসান\r\n পাবনায় কর্মচারী নিয়োগ পরীক্ষা কেন্দ্রে হামলা চালিয়ে ভাঙচুর ও সরকারি কর্মকর্তাদের মারধর করেছিলেন ছাত্রলীগ ও যুবলীগের নেতা-কর্মীরা। গত বছরের ১৭ সেপ্টেম্বরের আলোচিত এ ঘটনায় মামলা করেছিলেন দুজন ম্যাজিস্ট্রেট। দ্রুত বিচার শেষে ৫ জানুয়ারি এ মামলার রায় হয়। কিন্তু সাক্ষ্য-প্রমাণের অভাবে ৩১ আসামির সবাই খালাস পান।\r\nপুলিশ কর্মকর্তারা বলছেন, দেশের নিম্ন আদালতে ২০১০ সালে নিষ্পত্তি হওয়া ফৌজদারি মামলার ৭৬ শতাংশই সাক্ষ্য-প্রমাণের অভাবে টেকেনি। তাই অনেক আসামি খালাস পেয়ে আবার অপরাধে জড়িয়ে পড়ছে। এ অবস্থা থেকে উত্তরণের জন্য পুলিশের পক্ষ থেকে ‘পুলিশ ব্যুরো অব ইনভেস্টিগেশন’ (পিবিআই) নামে একটি পৃথক তদন্ত সংস্থা গঠনের প্রস্তাব করা হয়েছে। প্রধানমন্ত্রী এ প্রস্তাবে সম্মতি দিয়েছেন বলে পুলিশের মহাপরিদর্শক (আইজিপি) হাসান মাহমুদ খন্দকার জানিয়েছেন। এ ব্যাপারে নীতিমালা তৈরির জন্য কমিটি গঠনের প্রস্ত্ততি চলছে।\r\nবাংলাদেশ পুলিশ সার্ভিস অ্যাসোসিয়েশনের সভাপতি ও পুলিশের অতিরিক্ত মহাপরিদর্শক (প্রশাসন) এ কে এম শহীদুল হক বলেন, পিবিআইয়ের পরিধি হবে দেশব্যাপী। একজন পুলিশের অতিরিক্ত মহাপরিদর্শক এর প্রধান হবেন। গোটা দেশকে বৃহত্তর ১৯ জেলা ও আট মহানগরে (মোট ২৭টি অঞ্চল) ভাগ করা হবে। তিনি বলেন, পিবিআইয়ের প্রতিটি অঞ্চলে একজন করে পুলিশ সুপার এবং প্রতি জেলায় একজন করে অতিরিক্ত পুলিশ সুপার দায়িত্ব পালন করবেন। তাঁরা জেলা পুলিশ সুপারের অধীনে থাকবেন না, সংস্থা তাঁদের নিয়ন্ত্রণ করবে। এ সংস্থা থানায় দায়ের করা সব নিয়মিত মামলার তদন্ত, তল্লাশি, গ্রেপ্তার ও তথ্য-প্রমাণ সংগ্রহ করবে। আর থানাগুলো এলাকার আইনশৃঙ্খলা রক্ষা, অপরাধ নিয়ন্ত্রণ, মামলা দায়েরসহ অন্যান্য কাজ করবে। তিনি বলেন, এ তদন্ত ইউনিট গঠন করা গেলে মামলার সাজার হার অনেক বেড়ে যাবে। আর অপরাধ তদন্ত সংস্থা (সিআইডি) তাদের তফসিলভুক্ত অপরাধই তদন্ত করবে।\r\nএখন আদালতে মামলার অভিযোগ প্রমাণ করা যাচ্ছে না কেন, এ নিয়ে পুলিশসহ সংশ্লিষ্ট মহলে নানা আলোচনা চলছে। সরকারি কৌঁসুলিদের বক্তব্য, পুলিশ ইচ্ছা করে মামলা দুর্বল করে দেয়। আবার পুলিশ বলছে, রাষ্ট্রপক্ষের কৌঁসুলিদের সদিচ্ছার অভাব এবং সাক্ষী না পাওয়া অভিযোগ প্রমাণিত না হওয়ার বড় কারণ। নাম প্রকাশে অনিচ্ছুক কয়েকজন পুলিশ কর্মকর্তা বলেন, বেশির ভাগ ক্ষেত্রে মামলার তদন্ত নির্ভর করে ক্ষমতাসীনদের ইচ্ছা-অনিচ্ছার ওপর। যেমন—কুমিল্লায় যুবদলের অস্ত্র প্রদর্শনের ঘটনার ক্ষেত্রে ভিডিওচিত্র দেখে দ্রুত ব্যবস্থা নিচ্ছে পুলিশ। কিন্তু নাটোরের বড়াইগ্রাম উপজেলা চেয়ারম্যান সানাউল্লাহ নূরের হত্যাকাণ্ডের ক্ষেত্রে ভিডিওচিত্র থাকলেও পুলিশের কাছে তা গুরুত্ব পায়নি। আসামিরা গ্রেপ্তার হয়নি। কারণ আসামিরা ক্ষমতাসীন দলের নেতা-কর্মী। ঢাকায় আওয়ামী লীগের কর্মী ইব্রাহিম হত্যাকাণ্ডের তদন্ত নিয়েও নানা অভিযোগ আছে। এ ঘটনায় সরকারি দলের সাংসদের নাম আসায় তদন্তের গতি হারিয়ে গেছে।\r\nএ প্রসঙ্গে পুলিশের সাবেক মহাপরিদর্শক এ এস এম শাহজাহান বলেন, শুধু সরকার বা ক্ষমতাসীনেরা যেসব মামলার ব্যাপারে আগ্রহী থাকে, সেসব মামলার তদন্ত যত্নের সঙ্গে হচ্ছে। অন্য সব মামলার তদন্ত হয় গতানুগতিক ধারায়। এতে বেশির ভাগ লোক সুবিচার থেকে বঞ্চিত হচ্ছে। তিনি বলেন, পুলিশ ব্যস্ত থাকে নানা ধরনের কাজ নিয়ে। তারা মামলার তদন্ত প্রতিবেদন যথাযথভাবে তৈরি করতে পারছে না। তিনি বিশেষ উদ্যোগ নিয়ে মামলার জট কমানোর পরামর্শ দেন।\r\nসিআইডির প্রধান মোখলেসুর রহমান বলেন, বর্তমানে বেশির ভাগ মামলা নির্ভর করে মৌখিক সাক্ষ্যের ওপর। শুধু আসামির স্বীকারোক্তি ও মানুষের মুখের বক্তব্যকে ভিত্তি করার কারণে মামলা দুর্বল হয়ে যায়। উন্নত দেশে বস্ত্তগত সাক্ষ্য, যেমন—ডিএনএ প্রতিবেদন, অডিও, ভিডিও, হাতের ছাপ, পায়ের ছাপ, জাল নোট, ব্যবহৃত অস্ত্রের গায়ের ছাপ পরীক্ষা, রক্তের ছাপ ও রাসায়নিক পরীক্ষা খুব গুরুত্ব দেওয়া হয়। এসব প্রমাণ কেউ অস্বীকার করতে পারে না। তিনি আরও বলেন, আসামির স্বীকারোক্তি ও সাক্ষীদের সাক্ষ্যের দুর্বলতার বাইরেও আসামির সাজা না হওয়ার পেছনে যথাযথ তদন্তের অভাব এবং রাষ্ট্রপক্ষের কৌঁসুলিদের দায়িত্বে অবহেলাও দায়ী।\r\nগত বুধবার রাতে অপরাধ নিয়ে পুলিশের বার্ষিক সম্মেলনে উদ্বেগজনক চিত্র তুলে ধরে বলা হয়, ২০১০ সালে আদালতে নিষ্পত্তি হওয়া ফৌজদারি মামলার মধ্যে মাত্র ২৪ শতাংশ ক্ষেত্রে আসামির সাজা হয়েছে। ২০০৯ সালে এই সংখ্যা ছিল ২৩ শতাংশ। এ প্রতিবেদন নিয়ে পুলিশের সংশ্লিষ্ট মহলে উদ্বেগ রয়েছে।\r\nনোয়াখালী পুলিশ প্রশিক্ষণ কেন্দ্রের প্রধান (কমান্ড্যান্ট) শহীদুল ইসলাম  প্রথম আলো কে বলেন, মামলা দায়ের, তদন্ত ও বিচার-প্রক্রিয়ার ভেতরে নানা ধরনের সমস্যা আছে। যেমন—মামলার বিবরণ তৈরি করা হয় মৌখিক সাক্ষ্যের ওপর ভিত্তি করে। তদন্তও হয় সেভাবেই। খুব কম ক্ষেত্রে বৈজ্ঞানিক ভিত্তিতে সাক্ষ্য-প্রমাণ সংগ্রহ করা হয়। তা ছাড়া সময় একটা বড় ব্যাপার। বিচার দীর্ঘায়িত হলে সাক্ষীরা আগ্রহ হারিয়ে ফেলেন। দেখা যায়, মামলা করার সময় সাক্ষী যা বলেছিলেন, বিচারের সময় বলছেন তার উল্টো। আবার যাঁরা সাক্ষী হন, তাঁদের বেশির ভাগই নিম্নবিত্ত ও নিম্নমধ্যবিত্ত শ্রেণীর। উচ্চবিত্ত শিক্ষিত লোকজন খুব কমই সাক্ষ্য দিতে যান।\r\nঢাকা মহানগর দায়রা আদালতের সরকারি কৌঁসুলি আবদুল্লাহ আবু বলেন, আসামি খালাস পাওয়ার প্রধান কারণ সাক্ষী না পাওয়া। দেখা গেছে, ঘটনা সঠিক কিন্তু সাক্ষী না পাওয়ায় আসামি খালাস পেয়ে যাচ্ছে। তিনি বলেন, অনেক সময় সাক্ষীদের আসামিপক্ষ কিনে ফেলছে। আবার কখনো সাক্ষী আসতেই চায় না। তবে কোনো কোনো ক্ষেত্রে পুলিশের তদন্তেও দুর্বলতা থাকে। \r\n আইনজ্ঞ শাহ্‌দীন মালিক বলেন, আগে প্রসিকিউশন ক্যাডার তৈরি করতে হবে, মামলা দায়েরের আগেই যাতে পুলিশ এ নিয়ে রাষ্ট্রপক্ষের সঙ্গে যোগাযোগ করতে পারে। অনেক দেশে প্রসিকিউশন ক্যাডার আছে। তিনি বলেন, মামলা গ্রহণ করা হবে কি না, তা বিবেচনার জন্য ফৌজদারি কার্যবিধির ২০৬ থেকে ২২০ পর্যন্ত ধারায় ম্যাজিস্ট্রেটকে ক্ষমতা দেওয়া হয়েছিল। ১৯৭৯ সালে এসব ধারা বাতিল করা হয়। এখন বিচারকদের মূল্যায়নের কোনো সুযোগ নেই।\r\n","status":true,"publishDate":{"$date":{"$numberLong":"1294423200000"}},"createdAt":{"$date":{"$numberLong":"1751549676509"}},"__v":{"$numberInt":"0"}}
{"_id":{"$oid":"6866871563805761f3fc22d4"},"image":"image-1751549717293.webp","title":"ভোটকেন্দ্রে ভিড় কম, বাইরে সরগরম","description":"কামরুল হাসান  ও  অরূপ রায়  \r\nরোদ ঝলমলে শীতের সকাল। তবে কনকনে বাতাস নেই, শীতও হাড়কাঁপানো নয়। এমন আবহাওয়ায়ও গতকাল সোমবার ঢাকার সাভার ও ধামরাই পৌরসভায় অনেক কেন্দ্রে ভোটারদের ভিড় দেখা যায়নি। ফাঁকা ভোটকেন্দ্রে নির্বাচনী কর্মকর্তারা সময় কাটিয়েছেন গল্পগুজব করে। তবে কেন্দ্রগুলোর বাইরে সরগরম ছিল প্রার্থীদের কর্মী-সমর্থকদের তৎপরতায়।\r\nসাভার, ধামরাইয়ের উল্টোচিত্র দেখা গেছে মানিকগঞ্জের সিঙ্গাইর পৌরসভায়। সেখানে সকাল থেকে ভোটারদের উপস্থিতি ছিল ভালো, বিশেষ করে নারী ভোটারদের উপস্থিতি ছিল লক্ষণীয়।\r\nনির্বাচনী কর্মকর্তারা জানালেন, সাভার ও ধামরাই পৌর এলাকার ৬০ শতাংশ ভোটারই শ্রমিকশ্রেণীর। তাঁদের বেশির ভাগ দুটি রপ্তানি প্রক্রিয়াজাতকরণ এলাকায় (ইপিজেড) তৈরি পোশাক কারখানায় কাজ করেন। এসব কারখানা খোলা থাকায় শ্রমিকেরা ভোট দিতে আসেননি। ইপিজেডে ছুটি ঘোষণা করা হলে ভোটার উপস্থিতি বেশি হতো।\r\n সাভার:  সকালে সাভার পৌরসভার কয়েকটি কেন্দ্র ঘুরে দেখা যায়, দু-একটি ছাড়া অন্যান্য কেন্দ্র ছিল ফাঁকা। সকাল সাড়ে নয়টায় সাভার সরকারি প্রাথমিক বিদ্যালয়, সাভার বালিকা বিদ্যালয় কেন্দ্রে ভোটার দেখা গেল হাতে গোনা। তবে ইসলামিয়া ফাজিল মাদ্রাসা কেন্দ্রে ছিল নারী ভোটারদের ভিড়। সাভার কলেজ কেন্দ্রে শাহানা আক্তার ডালিয়া নামের এক নারী অভিযোগ করেন, ভোটার তালিকায় তাঁর নাম কেটে দেওয়ায় তিনি ভোট দিতে পারেননি। বেলা ১১টায় কলকাকলি শিক্ষালয় কেন্দ্রের প্রিসাইডিং কর্মকর্তা মশিউর রহমান জানান, এ কেন্দ্রে তখন পর্যন্ত ২০ শতাংশ ভোট পড়েছে। দুপুর ১২টার দিকে মধ্য গেন্ডা আইডিয়াল হাইস্কুল কেন্দ্রের প্রিসাইডিং কর্মকর্তা খালেদা আক্তার জাহান জানান, ওই সময় পর্যন্ত তাঁর কেন্দ্রে ৩০ শতাংশ ভোট পড়েছে। এ কেন্দ্রের ভোটাররা তৈরি পোশাক কারখানার শ্রমিক। কর্মস্থলে যাওয়ায় তাঁরা ভোট দিতে পারেননি।\r\nবেলা একটার দিকে শহীদ মজনু একাডেমি কেন্দ্রে গিয়ে কোনো ভোটার দেখা যায়নি। তবে কেন্দ্রের বাইরে ছিল বেশ ভিড়। আবদুল আলিম নামের একজন জানান, এ কেন্দ্রে সকাল থেকেই ভিড় ছিল কম। বেলা দেড়টার দিকে সোবহানবাগের নতুন কঁুড়ি বিদ্যানিকেতন কেন্দ্রেও পাওয়া গেল একই চিত্র। বেলা দুইটার দিকে সাভার কলেজ কেন্দ্র থেকে পুলিশের এক উপপরিদর্শককে (এসআই) প্রত্যাহার করা হয়। অভিযোগ ওঠে, তিনি একজন প্রার্থীর পক্ষে ব্যালট পেপারে সিল মারছিলেন। তবে ওই কেন্দ্রের প্রিসাইডিং কর্মকর্তা শহীদুল ইসলাম এ অভিযোগ অস্বীকার করে বলেন, তিনি মুড়ি বইয়ে সিল দিচ্ছিলেন। ঢাকা জেলার অতিরিক্ত পুলিশ সুপার রফিকুল ইসলামও একই কথা জানান।\r\nবেলা তিনটার দিকেও সাভার বিশ্ববিদ্যালয় কলেজ কেন্দ্রে ভোটারদের ভিড় ছিল না। গৃহবধূ রজনী জানালেন, এবার অনেকে ভোট দিতে আসছেন না। দুপুরের পর সেন্ট পিটার্স কেন্দ্রে ভোটার ছিল না বললেই চলে। আরও কয়েকটি কেন্দ্রেও দেখা গেছে একই চিত্র। তবে এসব কেন্দ্রের বাইরে ছিল প্রার্থীদের সমর্থকদের ভিড়।\r\n ধামরাই  ও  সিঙ্গাইর : সকাল পৌনে নয়টায় ধামরাই পৌরসভার এন কে মডেল একাডেমি নারী ভোটকেন্দ্রের সামনে শুরু হয় ভোটারদের সারি। বেলা বাড়ার সঙ্গে সঙ্গে নারীদের উপস্থিতি বাড়লেও সংখ্যা ছিল খুব কম। ওই কেন্দ্রে নারী ভোটারসংখ্যা দুই হাজার ১৪৬। সকাল সাড়ে ১০টা পর্যন্ত সেখানে ভোট পড়ে ২০০টি।\r\nওই কেন্দ্রের ৫০ গজ দূরে ইসলামপুর হাফিজুল মাদ্রাসা পুরুষ কেন্দ্রে সকাল নয়টায় গিয়ে কোনো ভোটার দেখা যায়নি। কেন্দ্রের সামনের মাঠ ছিল ফাঁকা।  তবে কেন্দ্রের চারপাশের সড়কগুলো ছিল নির্বাচনী পোস্টারে ঢাকা। প্রার্থীদের কর্মী-সমর্থকেরা ব্যস্ত ছিলেন ভোটারদের আকৃষ্ট করতে, বিশেষ করে প্রার্থীর প্রতীকসংবলিত ব্যাজ পরা নারীকর্মীরা ছিলেন তৎপর।\r\nইসলামপুর থেকে ঢাকা-আরিচা মহাসড়ক পার হয়ে ধামরাই পৌরসভার আরও একটি কেন্দ্র ধামরাই সরকারি কলেজ। এখানে পুরুষ ও নারীদের জন্য পৃথক কেন্দ্র। দায়িত্বও পালন করেন দুজন প্রিসাইডিং কর্মকর্তা। বেলা সাড়ে ১১টার দিকে ওই কলেজে গিয়ে পুরুষ কেন্দ্রে কোনো ভোটার চোখে পড়েনি। নারী কেন্দ্রের সামনে ছিলেন জনা দশেক ভোটার।\r\nপুরুষ কেন্দ্রে দায়িত্বরত প্রিসাইডিং কর্মকর্তা মো. আবেদ আলী বলেন, পুরুষ ভোটারদের প্রায় সবাই কাজে ব্যস্ত থাকেন। এ কারণে উপস্থিতির সংখ্যা কম হতে পারে। নারী কেন্দ্রের দায়িত্বে থাকা প্রিসাইডিং কর্মকর্তা নীলুফার ইয়াসমিন নারী ভোটারদের কম উপস্থিতির বিষয়টি নিশ্চিত করলেও এর কারণ সম্পর্কে কিছু বলেননি।\r\nওই কেন্দ্র থেকে বের হয়ে বেশ সরগরম অবস্থা দেখা যায়। বিভিন্ন প্রার্থীর সমর্থকেরা তাঁদের পছন্দের প্রার্থীর পক্ষে নানা স্লোগান দিচ্ছিলেন। এ সময় একজন ম্যাজিস্ট্রেট এসে তাঁদের স্লোগান দিতে বারণ করেন। কিন্তু তিনি চলে যাওয়ার পর আবারও স্লোগান শুরু হয়।\r\nদুপুর ১২টায় ধামরাই হার্ডিঞ্জ উচ্চবিদ্যালয়ে পুরুষ কেন্দ্রের সামনে ফাঁকা পাওয়া যায়। ওই কেন্দ্রে এক হাজার ৮১৯ জন ভোটারের মধ্যে ততক্ষণে ভোট দিয়েছেন ৪০০ জন। তবে একই ভবনে নারী কেন্দ্রের সামনে সারিতে ৩০ জন ভোটার দেখা যায়।\r\nধামরাই উপজেলা নির্বাহী কর্মকর্তা ও রিটার্নিং অফিসার মাকসুদা হোসেন বলেন, ‘শান্তিপূর্ণ ভোট গ্রহণ সম্পন্ন হয়েছে।’ ভোটারদের উপস্থিতি সম্পর্কে তিনি কোনো মন্তব্য করেননি।\r\nসিঙ্গাইরে বিভিন্ন কেন্দ্রে ভোটারদের উপস্থিতি ছিল স্বাভাবিক। নারী ভোটারদের ভিড় ছিল উল্লেখ করার মতো। \r\n","status":true,"publishDate":{"$date":{"$numberLong":"1295287200000"}},"createdAt":{"$date":{"$numberLong":"1751549717311"}},"__v":{"$numberInt":"0"}}
{"_id":{"$oid":"6866874763805761f3fc22d8"},"image":"image-1751549767057.webp","title":"বিমানবাহিনী, বিডিআর ও সিআইডির যৌথ হিসাব  সম্পদের ক্ষতি সাড়ে ১১ কোটি টাকা","description":" ২০০৯ সালের ২৫-২৬ ফেব্রুয়ারি বিডিআরে বিদ্রোহের ঘটনায় প্রায় সাড়ে  ১১ কোটি টাকার সম্পদের ক্ষতি হয়েছে। যানবাহনে আগুন, ভাঙচুর, অস্ত্র-গোলাবারুদ লুট, বিস্ফোরণ, হেলিকপ্টারে গুলি এবং লুণ্ঠিত সরকারি ও বেসরকারি মালামালের মূল্য ধরে ক্ষতির এই হিসাব করা হয়েছে। সংশ্লিষ্ট সূত্র জানায়, বিডিআর, বাংলাদেশ বিমানবাহিনী ও পুলিশের অপরাধ তদন্ত বিভাগের (সিআইডি) কর্মকর্তারা যৌথভাবে এ হিসাব তৈরি করেন।\r\nএ বিষয়ে জানতে চাইলে পিলখানায় হত্যাযজ্ঞ মামলার তদন্ত কর্মকর্তা ও সিআইডির বিশেষ সুপার আবদুল কাহার আকন্দ গতকাল শুক্রবার  প্রথম আলো কে বলেন, নারকীয়  ওই  ঘটনায় যেসব ক্ষতি হয়েছে, তার হিসাব টাকার অঙ্কে নিরূপণ করা সম্ভব নয়। শুধু সম্পদের ক্ষতির বিষয়ই টাকার অঙ্কে করা হয়েছে। হত্যা মামলার অভিযোগপত্রেও বিষয়টি উল্লেখ রয়েছে।\r\nবিডিআরের সূত্র জানায়, বিদ্রোহের ঘটনায় ক্ষয়ক্ষতির পরিমাণ নিরূপণের জন্য বিডিআর কতৃ‌র্পক্ষকে অনুরোধ করে সিআইডি। এ ছাড়া ওই সময় লিফলেট ছড়ানোর কাজে ব্যবহৃত হেলিকপ্টারে গুলি লাগার ঘটনায় ক্ষতির বিষয়ে বিমানবাহিনীর কাছে প্রতিবেদন চাইলে তারা প্রতিবেদন দেয়। এসব প্রতিবেদনের ভিত্তিতে ক্ষয়ক্ষতির হিসাব করা হয়। তবে বিডিআরের অনেক কর্মকর্তা বলেছেন,  ক্ষতির  পরিমাণ আরও বেশি হওয়ার কথা।\r\nসূত্র জানায়, বিদ্রোহের সময় লুট হওয়া সরকারি মালামালের মধ্যে আছে: অস্ত্র, গোলাবারুদ, কম্পিউটার, ল্যাপটপ, মুঠোফোন, ল্যান্ডফোন, হাতমাইক, শীতাতপ নিয়ন্ত্রক যন্ত্র (এসি), ফ্যাক্স মেশিন, বিভিন্ন ধরনের বেতার (সিগন্যাল) যন্ত্রপাতি ও ব্যাটারি, মাইক্রোফোন, টেলিভিশন, ইউপিএস, ফটোস্ট্যাট মেশিন, জেনারেটর, অ্যামপ্লিফায়ার, চার্জার, ইউএইচএফ রেডিও, বিভিন্ন ধরনের অ্যান্টেনা, অডিও-ভিডিও ক্যামেরা ইত্যাদি। বিডিআরের পক্ষ থেকে এসব মালামালের ক্ষতির  পরিমাণ  নির্ধারণ  করা  হয় ৩৯  লাখ  ৫৭ হাজার ১৫৬ টাকা।\r\nএ ছাড়া বিদ্রোহের সময় জওয়ানরা বিভিন্ন বাসাবাড়িতে হামলা চালান। তাঁরা ব্যক্তিগত মালামাল যেমন টাকা, স্বর্ণালংকার, ল্যান্ডফোন, মুঠোফোন, ফটোস্ট্যাট মেশিন, টেপরেকর্ডার, এসি, অ্যামপ্লিফায়ার, আসবাব, কাপড় লুট ও বিনষ্ট  করেন।  এ  ক্ষেত্রে ক্ষতি ধরা হয়েছে ১০ কোটি ৫০ লাখ টাকা।\r\nবিদ্রোহের সময় পিলখানায় ৩৯টি যানবাহনে ভাঙচুর ও অগ্নিসংযোগ করা হয়। এগুলোর মধ্যে বেশি ক্ষতিগ্রস্ত ছয়টির ক্ষতির পরিমাণ ধরা হয় চার লাখ ৬৫ হাজার টাকা। বাকি ৩৩টি যানের আংশিক ক্ষতি হয়। এগুলোর ক্ষতির পরিমাণ ধরা হয় ৫০ লাখ টাকা।\r\nসূত্র আরও জানায়, বিদ্রোহের প্রথম দিন দুপুর পৌনে ১২টার দিকে পরিস্থিতি পর্যবেক্ষণ ও বিদ্রোহ থেকে বিডিআর সদস্যদের বিরত থাকার নির্দেশসংবলিত লিফলেট বিতরণের জন্য একটি হেলিকপ্টার পিলখানার ওপর চক্কর দেয়। বিডিআরের জওয়ান কচিং মার্মা, জসিম উদ্দিনসহ অন্যরা হেলিকপ্টারটি লক্ষ্য করে এলএমজি থেকে গুলি ছোড়েন। হেলিকপ্টারের ফুয়েল ট্যাংকসহ ছয়টি স্থানে গুলি লাগে। এ ছাড়া গুলির কারণে হেলিকপ্টারের ২১টি স্থানে ক্ষতি হয়। কপ্টারটি জরুরি অবতরণ করায় বড় ধরনের দুর্ঘটনা থেকে রক্ষা পায়। বিমানবাহিনী এই কপ্টারের ক্ষতি দেখিয়েছে নয় লাখ ৮৮ হাজার ৫৭৬ টাকার। পিলখানায় হত্যাযজ্ঞ মামলার আলামত হিসেবে কপ্টারটি জব্দ করা হয়েছে।\r\nসিআইডির কর্মকর্তারা জানান, বিডিআরে বিদ্রোহের ঘটনায় খোয়া যাওয়া অস্ত্র ও গোলাবারুদের বেশির ভাগ পরে উদ্ধার করা হয়। তবে সাতটি ব্যক্তিগত অস্ত্রসহ ৬৪টি পিস্তল, পাঁচটি রাইফেল ও একটি এসএমজির খোঁজ মেলেনি। এ ছাড়া বিভিন্ন ধরনের ৩৯ হাজার ৫৬৯টি গুলি, ১৯৮টি আর্জেস গ্রেনেড, পাঁচটি মর্টার শেল ও একটি রকেট শেল পাওয়া যায়নি। বিদ্রোহে সময় দুই হাজার ৪১৪টি অস্ত্র থেকে গুলি ছোড়া হয়। ধারণা করা হচ্ছে, এসব গুলি ব্যবহার করা হয়েছে। এসব গুলির মূল্যও ক্ষতির হিসাবে ধরা হয়েছে। সব মিলিয়ে বিদ্রোহের ঘটনায় সম্পদের ক্ষতির পরিমাণ ১১ কোটি ৫৪ লাখ ১০ হাজার ৭৩২ টাকা |\r\n","status":true,"publishDate":{"$date":{"$numberLong":"1295632800000"}},"createdAt":{"$date":{"$numberLong":"1751549767125"}},"__v":{"$numberInt":"0"}}
{"_id":{"$oid":"6866876b63805761f3fc22dc"},"image":"image-1751549802845.webp","title":"অপরাধ বৃদ্ধির ৩০ কারণ খঁুজে পেয়েছে সিআইডি","description":"থানার পুলিশের উদাসীনতা ও প্রকৃত অপরাধী শনাক্ত না হওয়ার কারণে দেশে ডাকাতির ঘটনা বাড়ছে। খুন বাড়ছে আসামিকে বিচারের আওতায় আনতে না পারার কারণে। আর অপ্রাপ্ত বয়স্ক ছেলেমেয়েদের অবাধ মোবাইল ফোনের ব্যবহারে বাড়ছে অপহরণের মতো মারাত্মক অপরাধের ঘটনা। দেশে অপরাধ বৃদ্ধির জন্য এ রকম ৩০টি কারণ চিহ্নিত করেছে পুলিশ। \r\nপুলিশের অপরাধ তদন্ত বিভাগ সিআইডির এক পর্যালোচনায় এ তথ্য বেরিয়ে এসেছে। এ অবস্থা থেকে উত্তরণের জন্য একটি তদন্ত কার্যক্রম পরিচালনা বিধি প্রণয়নেরও সুপারিশ করেছে সিআইডি। সিআইডির অতিরিক্ত মহাপরিদর্শক (চলতি দায়িত্বে) ে মাখলেসুর রহমান  প্রথম আলো কে বলেন, পাঁচ বছরের অপরাধ নিয়ে একটি তুলনামূলক বিশ্লেষণ করা হয়েছে। এর ভিত্তিতে ২০০৯ সালের অপরাধ বৃদ্ধির কিছু কারণ চিহ্নিত করা হয়। তবে অপরাধ বৃদ্ধির জন্য এর বাইরেও অনেক কারণ থাকতে পারে। শুধু মাঠ পর্যায়ের কর্মকর্তারা যেসব সমস্যার সম্মুখীন হচ্ছেন, সেসব সমস্যার কথা পর্যালোচনায় উল্লেখ করা হয়েছে। \r\nপুলিশের সাবেক মহাপরিদর্শক (্আইজিপি) নূরুল হুদা এ প্রসঙ্গে বলেন, সারা দুনিয়ায় দিনে দিনে অপরাধ বাড়ছে। কেউ যদি অপরাধ কমছে বলে প্রচার করে তাহলে সেটা সন্দেহের চোখে দেখা উচিত। যেসব কারণে অপরাধ বাড়ে সেগুলো খঁুজে তা নিয়ন্ত্রণে রাখাই আইনশৃঙ্খলা রক্ষাকারী বাহিনীর মূল দায়িত্ব। \r\nপুলিশ সদর দপ্তর সূত্র জানায়, ৫ জানুয়ারি সারা দেশের পুলিশ সুপারদের সঙ্গে বৈঠকে অপরাধ বৃদ্ধির এসব কারণ তুলে ধরে সিআইডির প্রধান। বৈঠকে বলা হয়, গত বছর (২০১০) দেশে এক লাখ ৬১ হাজার ১৭১টি অপরাধের ঘটনা থানায় রেকর্ড করা হয়। আগের কয়েকটি বছরের তুলনামূলক চিত্র তুলে ধরে বলা হয়, এসব অপরাধের মধ্যে নারী নির্যাতন, অপহরণ, খুন, ডাকাতি ও পুলিশ আক্রান্তের ঘটনা বেড়ে গেছে। এসব মামলার সংখ্যা আগের যেকোনো সময়ের চেয়ে বেশি ছিল। বৈঠকে এসব অপরাধ বৃদ্ধির কারণও উল্লেখ করা হয়।\r\n খুন:  পর্যালোচনায় খুন বৃদ্ধির জন্য পাঁচটি কারণ চিহ্নিত করা হয়। এতে বলা হয়, প্রকৃত ঘটনা উদ্ঘাটন করতে না পারা খুন বাড়ার প্রধান কারণ। এ ছাড়া ঘটনার পর অপরাধী চিহ্নিত না হওয়া, বস্ত্তনিষ্ঠ সাক্ষ্যপ্রমাণ জোগাড় করতে না পারা এবং বিচার নিষ্পত্তিতে বিলম্বের কারণেও খুনের ঘটনা বাড়ছে। গত বছর গাজীপুর, চট্টগ্রাম, নওগাঁ, রাঙামাটি ও মৌলভীবাজারে খুনের ঘটনা বেড়ে যায়। গত বছর দেশে তিন হাজার ৭৭৮ জন নিহত হয়। ওই সময় রাজধানীত গড়ে প্রতিদিন একজন করে খুন হয়েছে।\r\n ডাকাতি:  ডাকাতির ঘটনা বেড়ে যাওয়ার কারণ হিসেবে বলা হয়, থানা পুলিশের উদাসীনতা ও তদারকির অভাবে ডাকাতি বাড়ছে। ডাকাতির প্রকৃত পরিসংখ্যান জানানো হয় না বেশির ভাগ সময়। অনেকে এসব ঘটনা গোপন করেন। এতে করে কতৃ‌র্পক্ষ কার্যকর ব্যবস্থা নিতে পারে না। তা ছাড়া হাওর এলাকায় ফসলহানি, মামলা পরিপূর্ণভাবে উদ্ঘাটন করতে না পারা এবং গ্রেপ্তারের পর ডাকাতদের জামিনে বের হয়ে আসার বিষয়টিও উল্লেখ করা হয়। প্রতিবেদনে বলা হয়, গত বছর দেশে দেড় হাজার ডাকাতি ও দস্যুতার মামলা হয়।\r\n নারী নির্যাতন : সিআইডির পর্যালোচনায় বলা হয়, সাতটি কারণে নারী নির্যাতনের ঘটনা বাড়ছে। এসব কারণের মধ্যে আছে ছোটখাটো বিষয়ে পারিবারিক অশান্তি নিয়ে মামলা করার প্রবণতা বেড়ে যাওয়া, স্বামীর মাদকাসক্তের কারণে স্ত্রী নির্যাতন, যৌতুক, এলাকার বাদানুবাদ নিয়ে মিথ্যা মামলা, প্রেমিকের সঙ্গে পালিয়ে যাওয়ার ঘটনায় অযথা মামলা দায়ের। গত বছর ১৬ হাজার ৮৮০টি নারী নির্যাতনের মামলা হয়। \r\n অপহরণ:  অপহরণের প্রধান কারণ সম্পত্তিসংক্রান্ত বিরোধ ও প্রেমঘটিত বিষয়। এ ছাড়া অপ্রাপ্ত বয়স্ক ছেলেমেয়েদের অবাধ মোবাইল ফোন ব্যবহার ও চাকরির প্রলোভন দেখিয়ে বিদেশে নেওয়ার কারণে অপহরণ বেড়েছে।\r\n পরামর্শ:  সিআইডির একজন কর্মকর্তা জানান, অপরাধ বৃদ্ধি ও মামলা তদন্তের বেহাল দশা কাটাতে বেশকিছু পদক্ষেপ নেওয়ার সুপারিশ করেছে সিআইডি। এসব সুপারিশের মধ্যে রয়েছে তদন্ত কার্যক্রম পরিচালনা বিধি প্রণয়ন করা। এ ছাড়া একটি পৃথক তদন্ত সংস্থা করা, যেখানে সব ধরনের মামলার তদন্ত তদারকি করা যাবে। সিআইডি মামলা তদন্তের জন্য একটি বিশেষায়িত ইউনিটের মডেল গঠনেরও সুপারিশ করে।\r\nএসব পরামর্শ সম্পর্কে জানতে চাইলে পুলিশের মহাপরিদর্শক হাসান মাহমুদ খন্দকার  প্রথম আলো কে বলেন, এসব সমস্যা কীভাবে কাটিয়ে ওঠা যায়, সে ব্যাপারে কার্যকর ব্যবস্থা নেওয়া হচ্ছে। আশা করা যায়, আগামী বছর পরিস্থিতি আরও ভালো হবে।\r\n","status":true,"publishDate":{"$date":{"$numberLong":"1296324000000"}},"createdAt":{"$date":{"$numberLong":"1751549803635"}},"__v":{"$numberInt":"0"}}
{"_id":{"$oid":"6866879c63805761f3fc22e0"},"image":"image-1751549852623.webp","title":"দক্ষিণখানজুড়ে শুধু ‘সন্ধান চাই’","description":"কামরুল হাসান\r\n১৩২ জন নিখোঁজ ১২ মাসে \r\n১৮টি ঘটনায় মামলা হয়েছে। এর মধ্যে ১৪টি নারী অপহরণের মামলা, বাকি চারটি শিশু ও কিশোর অপহরণের অভিযোগ\r\n ১১৪ ঘটনায় সাধারণ ডায়েরি \r\nনিখোঁজের ঘটনার পর থানায় মামলা নিতে যেমন গড়িমসি করা হয়, তেমনি অভিযোগ দায়ের হলে তার তদন্ত শুধু কাগজেই সীমাবদ্ধ থাকে \r\n\r\n দক্ষিণখানের বাসিন্দা শহিদুল ইসলামের পাঁচ বছরের মেয়ে আলপিনা অপহৃত হয় গত বছরের অক্টোবরে। সুফিয়া নামের এক প্রতিবেশী ফুসলিয়ে শিশুটিকে নিয়ে যায় বলে অভিযোগ রয়েছে। এক দিন পর দক্ষিণখান থানার দারোগা নুরুদ্দিন আহমেদ তালুকদার অভিযান চালিয়ে অপহৃত শিশুকে উদ্ধার করেন। আলপিনা ফিরে পায় মায়ের কোল।\r\nচার বছরের হিমেল নিখোঁজ হয় ছয় মাস আগে। গত ২ আগস্ট আশকোনা পশ্চিমপাড়া মেডিকেল রোড থেকে কোহিনুর নামের এক প্রতিবেশী তাকে তুলে নিয়ে যায়। হিমেলের বাবার এই অভিযোগের পর পুলিশ কোহিনুরকে গ্রেপ্তার করে, কিন্তু ছেলেটির সন্ধান মেলেনি। হিমেলের সন্ধান চেয়ে আশকোনার দেয়ালে দেয়ালে পোস্টার সাঁটানো রয়েছে।\r\nপুলিশ সূত্রে জানা গেছে, এক বছরে (২০১০) রাজধানীর শুধু দক্ষিণখান থানাতেই হিমেলের মতো অনেকে হারিয়ে গেছে। ১৩২টি নিখোঁজের ঘটনায় থানায় অভিযোগ লিপিবদ্ধ হয়েছে। এর মধ্যে ১৮টি ঘটনায় মামলা হয়েছে। বাকি ১১৪টি ঘটনায় সাধারণ ডায়েরি (জিডি) হয়েছে। ১৮টির মধ্যে ১৪টি নারী অপহরণের মামলা, বাকি চারটি শিশু ও কিশোর অপহরণের অভিযোগ। \r\nএসব বিষয়ে খোঁজ নিতে গিয়ে জানা গেছে পুলিশের দুই ধরনের ভূমিকার কথা। কোনো নিখোঁজের ঘটনার পর থানায় মামলা নিতে যেমন গড়িমসি করা হয়, তেমনি অভিযোগ দায়ের হলে তার তদন্ত শুধু কাগজেই সীমাবদ্ধ থাকে। আবার এর বিপরীত আচরণেরও সাক্ষী এখানকার অনেকে। কোনো পুলিশ সদস্যের সহযোগিতায় মামলা হওয়া, হারিয়ে যাওয়া সন্তানকে ফিরে পাওয়ার মতো ঘটনাও আছে।\r\nওই এলাকার বাসিন্দারা জানান, রাজধানীর নতুন বসতির এ এলাকায় মাঝেমধ্যেই মানুষ নিখোঁজ হওয়ার খবর শোনা যায়। শিশু থেকে শুরু করে নানা বয়সী মানুষের নিখোঁজ হওয়ার খবর আসে মসজিদ বা রিকশায় জুড়ে দেওয়া মাইকের ঘোষণা থেকে। কিন্তু নিখোঁজ এই লোকেরা আদৌ আর ফিরে আসে কি না বা তাদের পাওয়া যায় কি না, তা কেউ জানে না।\r\nদক্ষিণখান থানার ভারপ্রাপ্ত কর্মকর্তা (ওসি) লোকমান হেকিম নিজেও এ তথ্য স্বীকার করেছেন।  প্রথম আলো কে তিনি বলেন, রাজধানীর যেকোনো এলাকার চেয়ে এ এলাকার মানুষের নিখোঁজ হওয়ার হার বেশি। অনেক ক্ষেত্রে তা অস্বাভাবিকও। বর্ধিষ্ণু এলাকায় এসব হয় বলেই দাবি করে তিনি বলেন, কেউ হারিয়ে যায়, কেউ চলে যায়। অপহৃত হওয়ার সংখ্যা একবারেই হাতে গোনা।\r\nতবে এলাকার সাধারণ মানুষের ধারণা, দরিদ্র ও অসহায় মানুষের বসতি গড়ে ওঠার কারণে এ এলাকায় নারী ও শিশু পাচার চক্র অতি সক্রিয়। লোকজনের নিখোঁজ হওয়ার পেছনে এই চক্রের হাত থাকতে পারে। কিন্তু নিখোঁজের ঘটনার পর পুলিশ আন্তরিকভাবে তদন্ত করে না বলেই এ চক্রের হদিস বের করা সম্ভব হয় না।\r\nঢাকা মহানগর গোয়েন্দা পুলিশের উপকমিশনার মনিরুল ইসলাম এ প্রসঙ্গে বলেন, ‘এত মানুষ নিখোঁজ হওয়ার খবর সত্যিই বিস্ময়কর।’ এ ব্যাপারে তিনি খোঁজ নেবেন বলে জানান। উত্তরা অঞ্চলের উপকমিশনার নিশারুল আরিফও নিখোঁজের এ তথ্য শুনে হতবাক।\r\nজানতে চাইলে পুলিশের সাবেক মহাপরিদর্শক নুরুল হুদা  প্রথম আলো কে বলেন, এ ধরনের ঘটনা অস্বাভাবিক। কেউ নিখোঁজ হওয়ার পর আর যদি ফিরে না আসে তবে ধরে নিতে হবে সে খুন হয়েছে অথবা পাচার হয়েছে। খুনের পর লাশ পাওয়া যেতে পারে, তবে পাচার হলে খোঁজ পাওয়া যাবে উদ্ধারের পর। এসব ক্ষেত্রে পুলিশের উচিত খুব গুরুত্ব দিয়ে অভিযোগগুলো তদন্ত করা। কিন্ত বাস্তবতা হলো এটা প্রায় ক্ষেত্রেই করা হয় না।\r\nদক্ষিণখানের মতো একই ধরনের নতুন বসতির এলাকা কদমতলী, শ্যামপুর যাত্রাবাড়ীসহ ছয় থানা মিলে ওয়ারী অঞ্চল। এ অঞ্চলের উপপুলিশ কমিশনার গাজী মোজাম্মেল হক  প্রথম আলো কে বলেন, এই ছয় থানায় প্রতি মাসে গড়ে পাঁচ-ছয়টি করে নিখোঁজের জিডি হয়। কোনো থানায় মাসে পাঁচটি এ ধরনের অভিযোগ এলেই তার কারণ অনুসন্ধান করা উচিত।\r\nবিমানবন্দর রেলস্টেশন থেকে পূর্বদিকের পুরো এলাকাজুড়ে আশকোনা, আজমপুর, মোল্লারটেক, কাওলা, আইনুসবাগ, গাওয়াইর নিয়ে দক্ষিণখান থানা। ওপারে নারায়ণগঞ্জের রূপগঞ্জ। ঢাকা মহানগর পুলিশের নিয়ন্ত্রণ থাকলেও এ এলাকাটি ঢাকা সিটি করপোরেশনের বাইরে। এলাকাজুড়ে নতুন ঘরবাড়ি গড়ে উঠছে। তবে রাস্তাঘাট বলতে সবই অলিগলি। দেখে বোঝা যায়, কোনো রকম পরিকল্পনা ছাড়াই বাড়িঘর গড়ে উঠেছে। নেই ক্রমানুসারে বাড়িঘরের নম্বর ও ঠিকানার মিল।\r\nবিমানবন্দর সড়ক থেকে নেমে হাজি ক্যাম্প অতিক্রম করে আশকোনা প্রধান সড়ক ও মেডিকেল সড়কে ঢুকতেই দুই ধারে বিভিন্ন দেয়ালে চোখে পড়ে, নিখোঁজ শিশু হিমেলের সন্ধান চেয়ে সাঁটানো পোস্টার। পোস্টারে হিমেলের ছবি ছাড়াও তার বাবার নাম ও ফোন নম্বর দেওয়া আছে। লেখা রয়েছে, ‘উক্ত হিমেলকে গত ২ আগস্ট আশকোনার হাজী ক্যাম্পের পূর্বপাশের বাসা হইতে মাদারীপুর জেলার রাজৈর থানার সুতাকান্দি গ্রামের বাবুলের স্ত্রী কোহিনুর লইয়া যায়। অদ্য পর্যন্ত তাহার সন্ধান পাওয়া যাইতেছে না।’ সন্ধানদাতাকে পুরস্কার দেওয়া হবে বলে পোস্টারে উল্লেখ করা হয়।\r\nএ ব্যাপারে খোঁজ করতে গিয়ে জানা যায়, হাজি ক্যাম্পের রাস্তার ফুটপাতের ফল বিক্রেতা হানিফ মিয়ার একমাত্র সন্তান হিমেল। হানিফ মিয়া জানান, ২ আগস্ট প্রতিবেশী কোহিনুর বেগম (লাবণীর মা) হিমেলকে কোলে নিয়ে হাঁটতে হাঁটতে চলে যান। ওই দিন তিনি আর ফিরে আসেননি। পরের দিন ভোরবেলা কোহিনুর একাই বাড়ি ফেরেন। কিন্তু হিমেলের ব্যাপারে তিনি কিছু জানেন না বলে জানান। হিমেলের বাবা হানিফের অভিযোগ, এ ব্যাপারে অভিযোগ জানাতে তিনি প্রথমে দক্ষিণখান থানায় যান। থানার লোকজন সব শুনে বলেন, ‘ভালো কইরা তালাশ করেন, জিডি লমু না।’ এরপর আরেকবার থানায় গেলে তাঁকে আবার ফিরিয়ে দেওয়া হয়। এদিকে একমাত্র সন্তানকে হারিয়ে তাঁর স্ত্রী রাবেয়া বেগম বাড়িতে কান্নাকাটি করতে থাকেন। কান্নার শব্দ শুনে টহল পুলিশের এক দারোগা এগিয়ে আসেন। অবশেষে ওই দারোগার সহায়তায় দুই দিন পর মামলা হয়।\r\nহানিফের অভিযোগ, কোহিনুর বেগমকে গ্রেপ্তারের পর শ্রমিক লীগের সদস্য নান্নু মিয়া, আওলাদ, রেজাউল, লিটন ও শহিদ থানায় গিয়ে তদবির করেন। তাঁরা সবাই শিশু পাচারকারী চক্রের লোক। বর্তমানে ঢাকা মহানগর গোয়েন্দা পুলিশের উপপরিদর্শক (এসআই) দেলোয়ার হোসেন মামলাটি তদন্ত করছেন। \r\nজানতে চাইলে তদন্তকারী দেলোয়ার হোসেন  প্রথম আলো কে বলেন, থানার পুলিশ সময় ক্ষেপণ করে মামলার সব আলামত নষ্ট করেছে। আবার কোহিনুরও অপহরণের কথা স্বীকার করেনি।\r\nজানা যায়, অভিনেত্রী রোকেয়া প্রাচীর প্রতিষ্ঠান ব্ল্যাক ট্রুথ এ ঘটনাটি পর্যবেক্ষণ করছে এবং হিমেলের বাবাকে আইনি সহায়তা দিচ্ছে। জানতে চাইলে রোকেয়া প্রাচী  প্রথম আলো কে বলেন, এ মামলায় চারবার তদন্তকারী কর্মকর্তা বদল হয়েছে। পুলিশ ইচ্ছে করেই মামলাটি নষ্ট করেছে। \r\n১৩২ নম্বর আশকোনার (উচ্চারটেক) আখের আলীর তৃতীয় শ্রেণীর ছাত্র তাজু মিয়া গত ডিসেম্বরে নিখোঁজ হয়। এক দিন পরই তাজুর খোঁজ পাওয়া যায়। তাজু জানায়, তার আরও চার বন্ধুর সঙ্গে সে ট্রেনে চেপে ভৈরব চলে যায়। কয়েকটি ছিন্নমূল শিশু ও কিশোরের কথামতো তাজু ও তার বন্ধুরা ট্রেনে ওঠে। কথা ছিল তারা টঙ্গী গিয়েই আবার ফিরে আসবে। কিন্তু ওই কিশোররা তাদের ট্রেনের ছাদে তুলে দেয়। ফলে টঙ্গীতে গিয়ে তারা আর নামতে পারেনি। এরপর ট্রেন ভৈরবে গেলে একজন পুলিশ সদস্য তাদের আটকান। ওই পুলিশ সদস্য আবার বিমানবন্দর এলাকায় কর্তব্য পালন করেন। এরপর তিনি ওই চার শিশুকে বিমানবন্দর রেলস্টেশনে নিয়ে আসেন। এদের মধ্যে এক শিশুর (আকাশ) কাছে তার বাবার ফোন নম্বর ছিল। ওই নম্বরে ফোন করে পরে শিশুদের নিজ নিজ অভিভাবকের কাছে পৌঁছে দেওয়া হয়।\r\nতাজুরা চারজন ফিরে এলেও ফেরেনি বিভিন্ন বয়সী আরও অনেকে। প্রেম বাগানের হারেজ মিয়ার স্ত্রী সালেহার অভিযোগ, তাঁর চাচাতো ভাই আবদুল হালিম হঠাৎ করে নিখোঁজ হয়। যায়দাবাগের দেলোয়ার হোসেন বলেন, তাঁদের বাড়ি থেকে আমেনা নামের এক নারী নিখোঁজ হন গত বছরের ১০ জানুয়ারি। পরদিন তিনি এ নিয়ে জিডি করেন। তৈরি পোশাক কারখানার শ্রমিক হাবিবার নিখোঁজের অভিযোগ করে তাঁর বান্ধবী সালেহা গত ৭ আগস্ট থানায় জিডি করেন। মেডিকেল রোডের মোর্শেদ আলমের স্ত্রী রহিমা জানান, দু-তিন মাস আগে এক নারী সন্তানের খোঁজে তাঁর বাড়ির সামনে এসে মাটিতে গড়াগড়ি দিয়ে কান্নাকাটি করে চলে যান। এরপর তিনি আর ওই নারীকে খুঁজে পাননি। মোমিনের বস্তির বাসিন্দা নাজমা জানান, রফিকের মায়ের বড় ছেলে ফজল হারিয়ে গেছে। এ ঘটনার পর তারা মোমিনের বস্তি ছেড়ে চলে গেছে। \r\nআশকোনার চায়ের দোকানে বসে কথা হয় স্থানীয় কয়েকজন তরুণের সঙ্গে। তারা জানায়, প্রায়ই এলাকায় শোনা যায় বাচ্চা ও কাজের ছেলেমেয়ে হারিয়ে যাওয়ার কথা। প্রথম দু-এক দিন সবাই বিষয়টি নিয়ে খুব উদ্বিগ্ন থাকে, পরে ভুলে যায়। তবে এলাকায় ঘুরে দেখা গেছে, তুলনামূলক কম ভাড়া হওয়ায় ওই এলাকায় নিম্নবিত্ত মানুষের বাস বেশি। এলাকায় প্রচুর খালি প্লট ও জমি থাকায় বাচ্চারা সেগুলোতে নিয়মিত খেলা করে।\r\nস্থানীয় বাসার মালিক নুরুন্নাহার জানান, বাচ্চারা যেখানে-সেখানে খেলে। সেখান থেকে দুর্বৃত্তরা তাদের ধরে নিয়ে যেতে পারে। কাছেই রেলস্টেশন ও মহাসড়ক হওয়ায় খুব অল্প সময়ের মধ্যে বাচ্চাদের নিয়ে পালানো সম্ভব হয়। অনেক বাচ্চাকে ফুসলিয়ে ট্রেনে তুলে নিয়ে যাওয়ার কথাও শোনা গেছে। অনেকে এসব কারণে এলাকা ছেড়ে দিয়েছেন বলেও তিনি জানান।\r\n","status":true,"publishDate":{"$date":{"$numberLong":"1296928800000"}},"createdAt":{"$date":{"$numberLong":"1751549852691"}},"__v":{"$numberInt":"0"}}
{"_id":{"$oid":"686687f363805761f3fc22e4"},"image":"image-1751549939792.webp","title":"কান্না থামে না, আতঙ্ক কাটে না রূপগঞ্জের সেনা আবাসন প্রকল্প ","description":"প্রথমে দেড় কিলোমিটার হেঁটে ইছাপুরা বাজার। সেখান থেকে এক ঘণ্টা নৌকায় বাড্ডা ঘাট। তারপর হেঁটে অথবা রিকশায় কলেজে। নারায়ণগঞ্জের রূপগঞ্জ উপজেলার বাড়িয়াছনি গ্রাম থেকে প্রতিদিন ঢাকার বাড্ডায় কলেজে যাতায়াত করে লতা। কিন্তু প্রতিদিনই ইছাপুরা বাজারে এলে প্রথম বর্ষের ছাত্রী লতার মন খারাপ হয়ে যায়। তিন মাস আগে সেনাবাহিনীর সঙ্গে গ্রামবাসীর সংঘর্ষের সময় এ বাজার থেকেই নিখোঁজ হন তার একমাত্র বড় ভাই আবদুস সালাম মাসুদ। ‘ইছাপুরা বাজারে এলে আর পা চলে না। ভাইয়ের মুখটা মনে পড়ে।’ মুখ নিচু করে বলল লতা।\r\nইছাপুরে লতাদের পরিবারের মতো আরও দুটি পরিবার তিন মাস ধরে অপেক্ষার প্রহর গুনছে। সন্তানের জন্য অপেক্ষা। বাড়িয়াছনির সাইদুলের বাবা লেহাজ উদ্দিন ও কায়েতপাড়ার শমসের আলীর বাবা মোস্তফা মোল্লা কেবল দীর্ঘশ্বাস ছাড়েন। তাঁদের দুই সন্তানের খোঁজ কোথায় পাবেন তাঁরা!\r\nগত বছরের ২৩ অক্টোবর রূপগঞ্জের কায়েতপাড়ায় আর্মি হাউজিং স্কিমের জমি কেনা নিয়ে গ্রামবাসীর সঙ্গে সেনা ও র‌্যাব সদস্যদের সংঘর্ষ হয়। গুলিতে একজনের মৃত্যু হয়। গুলিবিদ্ধ হয় ১৮ জন। আহত হয় আরও শতাধিক। সংঘর্ষের সময় গ্রামবাসী এলাকার তিনটি সেনাক্যাম্প জ্বালিয়ে দেয়। তারা সেনাবাহিনীর একটি গাড়িও পুড়িয়ে দেয়।\r\nগ্রামবাসীর দাবি, সংঘর্ষের সময় আহত তিনজনকে আইনশৃঙ্খলা রক্ষাকারী বাহিনীর সদস্যরা গাড়িতে তুলে নিয়ে যান। এরপর তাঁদের আর কোনো খোঁজ মেলেনি। তাঁরা হলেন, আবদুস সালাম মাসুদ (৩২), সাইদুল ইসলাম (১৮) ও শমসের আলী মোল্লা (২৫)।\r\nএ অভিযোগের বিষয়ে সেনাবাহিনীর বক্তব্য জানতে চেয়ে সংশ্লিষ্ট কর্মকর্তাদের সঙ্গে যোগাযোগ করা হলে তাঁরা কোনো কিছু জানাতে অপারগতা প্রকাশ করেন। \r\nসরেজমিন গিয়ে এলাকাবাসীর মধ্যে এই নিখোঁজ হওয়া নিয়ে দুই ধরনের মত পাওয়া গেছে। কেউ কেউ বলেছেন, এই যুবকেরা গুপ্তহত্যার শিকার হয়েছেন। কারণ হিসেবে তাঁরা বলছেন, ওই তিন যুবককে আহত অবস্থায় র‌্যাব ও সেনাবাহিনীর গাড়িতে তুলতে দেখেছেন অনেকে। আবার কেউ মনে করছেন, ওই দিন নিহত হওয়ার পর তাঁদের লাশ গুম করা হয়েছে।\r\nজানতে চাইলে র‌্যাবের আইন ও জনসংযোগ শাখার পরিচালক কমান্ডার এম সোহায়েল  প্রথম আলো কে বলেন, র‌্যাব ওই দিন এমন কাউকে ধরে আনেনি।\r\nজানতে চাইলে নারায়ণগঞ্জ জেলা পুলিশ সুপার বিশ্বাস আফজাল হোসেন  প্রথম আলো কে বলেন, রূপগঞ্জের ঘটনা নিয়ে চারটি মামলা ও তিনটি সাধারণ ডায়েরি হয়েছিল। এসব মানুষের কী হয়েছে, সেটা তদন্ত শেষ না হলে আর বলা যাবে না।\r\nতবে একাধিক সূত্র জানিয়েছে, এ মামলার তদন্ত নিয়ে পুলিশ বিব্রতকর অবস্থায় রয়েছে। পুলিশের বক্তব্য—এটি কোনো রাজনৈতিক ইস্যু ছিল না। ভিটেবাড়ি রক্ষার তাগিদেই আন্দোলনে জড়িয়ে পড়ে এলাকাবাসী। কিন্তু কিছু লোকের বিরুদ্ধে অভিযোগপত্র দেওয়ার জন্য পুলিশের ওপর চাপ রয়েছে। জানা গেছে, এতে রাজি না হওয়ায় থানার ভারপ্রাপ্ত কর্মকর্তাকে কিছুদিন আগে বদলি করা হয়েছে। অবশ্য জেলা পুলিশ কর্মকর্তারা এ অভিযোগ অস্বীকার করেছেন। \r\n ডায়েরি, মামলা:  রূপগঞ্জ থানার পুলিশ জানায়, ঘটনার দিন রূপগঞ্জ থানার উপপরিদর্শক (এসআই) সৈয়দ মুন্সেফ আহমেদ বাদী হয়ে সরকারি কাজে বাধা দেওয়ার অভিযোগে মামলা করেন। এতে অজ্ঞাত তিন-চার হাজার জনকে আসামি করা হয়। পরিদর্শক আখেরুজ্জামান মামলাটি তদন্ত করছেন।\r\nঘটনার পরের দিন র‌্যাব-১১-এর উপপরিদর্শক ইয়াসিন মিয়া বাদী হয়ে সরকারি কাজে বাধা দেওয়ার অভিযোগ এনে তিন-চার হাজার লোককে আসামি করে আরেকটি মামলা করেন। এ মামলার তদন্ত করছেন উপপরিদর্শক মামুন অর রশিদ।\r\nঘটনার পাঁচ দিন পর গত ২৮ অক্টোবর সেনাবাহিনীর পক্ষ থেকে করা হয় তৃতীয় মামলা। ওয়ারেন্ট অফিসার আমিনুর রহমান এ মামলার বাদী। এ মামলায় রূপগঞ্জ এএইচএস প্রকল্পের তানমুশরী আর্মি ক্যাম্প, নাওরা ক্যাম্প, পূর্বগ্রাম ক্যাম্প, বাড়িয়াছনি ক্যাম্প ও প্রজেক্ট অফিসে কর্তব্যরত ১৩৮ জন সেনা কর্মকর্তা ও সদস্যকে সাক্ষী করা হয়। আসামি করা হয়েছে ৫০-৬০ জন ‘অজ্ঞাতনামা লোক’কে। এ মামলা তদন্ত করছেন উপপরিদর্শক আহসান উল্লাহ।\r\nনিহত মোস্তফা জামালের বাবা আবদুর রফিক বাদী হয়ে চতুর্থ মামলাটি করেন। তাতে আসামি করা হয়েছে অজ্ঞাতনামা লোকদের। মামলা তদন্ত করছেন উপপরিদর্শক হুমায়ূন কবির।\r\nসহিংস ঘটনার পরের দিন হাসপাতালে মারা যান মোস্তফা জামাল। তাঁর বাবা গতকাল রোববার ঢাকায় ব্র্যাক ইন সেন্টারে সংবাদ সম্মেলনে অভিযোগ করেন, মোস্তফা নিহত হওয়ার পর তার লাশ গুম করার চেষ্টা করা হয়েছিল। তিনি পাহারা দিয়ে লাশ রক্ষা করতে পারলেও দাফন করতে পারেননি নিজের ইচ্ছেমতো। পুলিশ ও জেলা প্রশাসন ছেলেকে তাদের মতো করে দাফন করতে বাধ্য করেছে। তিনি জানান, পরে তাঁকে দিয়ে জোর করে একটি মামলা দায়ের করানো হয়। কিন্তু সেই মামলার অভিযোগ আটবার কাটাছেঁড়া করে পুলিশ। মামলায় তিনি ‘সেনাবাহিনীর হাতে তাঁর ছেলের মৃত্যু হয়েছে’ উল্লেখ করতে চেয়েছিলেন। কিন্তু পুলিশ তা লিখতে দেয়নি। তিনি অভিযোগ করেন, তাঁর করা মামলাটির তদন্ত এগোচ্ছে না। \r\nআর নিখোঁজ তিনজনের পক্ষে তিনটি সাধারণ ডায়েরি করা হয় পরিবারের পক্ষ থেকে। মামলা, জিডি—সব তদন্ত করছে রূপগঞ্জ থানার পুলিশ। \r\nতদন্তের অগ্রগতি ও মোস্তফার বাবার অভিযোগের বিষয়ে জানতে চাইলে রূপগঞ্জ থানার ভারপ্রাপ্ত কর্মকর্তা (ওসি) ফোরকান শিকদার বলেন, সব অভিযোগের তদন্ত এখনো চলছে। শেষ না হলে কিছু বলা যাবে না।\r\n অপেক্ষায় তিন পরিবার:  নিখোঁজ আবদুস সালাম মাসুদের বাবা বৃদ্ধ শহর আলী আগে শুয়ে-বসে দিন কাটাতেন। মাঝেমধ্যে ইছাপুরা বাজারে ছেলের চায়ের দোকানে গিয়েও বসতেন। মাসুদ নিখোঁজ হওয়ার পর সেই দোকানে তিনি নিয়মিত বসছেন। তবে শরীরে কুলোয় না বলে এখন একবেলা চালান। স্ত্রী কোহিনুর, মেয়ে মৃত্তিকা, বোন লতা আর মা-বাবা নিয়ে ছিল মাসুদের পরিবার। মৃত্তিকা বাড়িয়াছনি কিন্ডারগার্টেনে দ্বিতীয় শ্রেণীতে পড়ে। \r\nবাবা শহর আলী  প্রথম আলো কে বলেন, মাসুদ ঘটনার দিন সকালে এলাকার লোকজনের সঙ্গে মিছিলে যায়। মিছিলটি ইছাপুরা ব্রিজের কাছে গেলে র‌্যাব তাদের লক্ষ্য করে গুলি ছোড়ে। এতে মাসুদ ও সাইদুর রহমান গুলিবিদ্ধ হন। গুলিবিদ্ধ অবস্থায় মাসুদকে র‌্যাবের গাড়িতে তুলে নিতে দেখেছেন মিছিলের লোকজন। কিন্তু তাঁকে গত তিন মাসে আর খঁুজে পাওয়া যায়নি। \r\nশহর আলী দাবি করেন, নিখোঁজ তিনজনের মধ্যে শমসের আহত হন সেনাবাহিনীর সদস্যদের গুলিতে। মাসুদ ও সাইদুর র‌্যাব সদস্যদের গুলিতে আহত হন। আহত তিনজনকে র‌্যাব ও সেনাবাহিনী গুম করেছে। তিনি অভিযোগ করেন, এ নিয়ে থানায় অভিযোগ দিয়েছেন, কিন্তু পুলিশ সে অভিযোগের তদন্ত করছে না। উল্টো র‌্যাব, সেনাবাহিনী ও পুলিশ যেসব মামলা করেছে, তাতে গ্রামের মানুষকে ফাঁসানোর ভয় দেখানো হচ্ছে। \r\n শমসের মোল্লা:  কায়েতপাড়ার শমসের মোল্লার বাবা মোস্তফা মোল্লা অভিযোগ করেন, তাঁর ছেলে আহত হয়ে সেনাক্যাম্পে পড়ে ছিল। সে ছবি পত্রিকায় ছাপাও হয়েছে। অথচ তার কোনো খোঁজ এখনো মেলেনি। তাঁর মতে, ছবি ধরে তদন্ত করলেই সব বেরিয়ে আসবে।\r\n সাইদুল ইসলাম:  নিখোঁজ সাইদুল ইসলামের বাবা লেহাজউদ্দিন বলেন, ‘সাইদুল কোরআনের হাফেজ। সে ফলের ব্যবসা করত আর সেনাবাহিনীর ইছাপুরা ক্যাম্পে নামাজ পড়াত। তারপরও ওরা যে তাকে মেরে ফেলবে, তা ভাবতে পারছি না। আমি আল্লাহর কাছে বিচার চাই।’ \r\nসাইদুলের মা সাজেদা বেগম কোনো কথাই বলতে পারছিলেন না। চোখ মুছতে মুছতে এই প্রতিবেদককে তিনি শুধু বললেন, ‘আমার ছেলের লাশ এনে দেন। আমার ভিটেবাড়ির দরকার নাই।’ \r\nদীন-হীন এই বাবা-মায়ের একমাত্র সন্তান সাইদুর। তাঁর রোজগারেই চলত সংসার। নাওয়া-খাওয়া ভুলে নিঃস্ব বাবা-মা এখন ছেলের জন্য অপেক্ষার প্রহর গুনছেন।\r\n আতঙ্ক কাটেনি এখনো:  তিন মাসেও এলাকার লোকজনের মন থেকে আতঙ্ক দূর হয়নি। কয়েকজন বললেন, তাঁরা শুনেছেন সেনাবাহিনী আবার নাকি প্রকল্পের কাজ শুরু করবে। আবার জোর করে জমি কেনার নামে তাঁদের ভিটেমাটি থেকে উচ্ছেদ করা হবে। তখন অস্ত্র হিসেবে ব্যবহার করবে এসব মামলা।  \r\nপ্রকল্পের অবস্থা:  শুরুতে এ   প্রকল্পটির আয়তন ধরা হয়েছিল ১৩ হাজার একর। প্লট করার কথা ছিল ২৭ হাজার। ২০১৫ সালের মধ্যে প্রকল্পটি শেষ করার পরিকল্পনা ছিল। প্রকল্পের জন্য সেনাবাহিনী শেষ পর্যন্ত এক হাজার ৪০০ বিঘা জমি কিনতে পেরেছে।\r\nসংশ্লিষ্ট সূত্রে জানা যায়, বর্তমানে প্রকল্পটিতে ২৭ হাজারের বদলে আট হাজার প্লট করার কথা ভাবা হচ্ছে। আগে শুধু সেনাবাহিনীর কর্মকর্তাদের প্লট দেওয়ার কথা থাকলেও এখন নৌ ও বিমানবাহিনীর কর্মকর্তারাও প্লট পাচ্ছেন।\r\nএ প্রকল্পের জন্য গত বছর সেনা কর্মকর্তাদের কাছ থেকে দুই কিস্তিতে আট লাখ টাকা করে জমা নেওয়া হয়। প্রকল্পে তহবিলে এখন জমা আছে ৬২৪ কোটি টাকা। \r\n সেনাক্যাম্প:  রূপগঞ্জের সহিংসতার পর থেকে তানমুশরী, বাড়িয়াছনি, নাওড়া ও পূর্বগ্রাম মাদ্রাসা এলাকার সেনাক্যাম্প পরিত্যক্ত অবস্থায় রয়েছে। রূপগঞ্জ সাব-রেজিস্ট্রি অফিসের উল্টো দিকের ক্যাম্প অফিসও বন্ধ। বাড়িয়াছনি ক্যাম্পে এখন মাদ্রাসা করা হয়েছে। স্থানীয় লোকজন জানান, সেনা কর্মকর্তাদের অনুমতির পর ক্যাম্পটি পাশের মাদ্রাসার কাছে হস্তান্তর করা হয়েছে। সেখানে মাদ্রাসার সাইনবোর্ডও লাগানো হয়েছে। \r\n \r\n","status":true,"publishDate":{"$date":{"$numberLong":"1297015200000"}},"createdAt":{"$date":{"$numberLong":"1751549939858"}},"__v":{"$numberInt":"0"}}
{"_id":{"$oid":"686688a863805761f3fc22ea"},"image":"image-1751550120492.webp","title":"অর্ধশত আসামি যুক্ত হচ্ছে  রাষ্ট্রদ্রোহ মামলা থেকে অব্যাহতি পাচ্ছেন জওয়ানেরা  ","description":"বিডিআর বিদ্রোহের ঘটনায় হত্যা, লাশ গুম, লুটপাট, অগ্নিসংযোগ, অস্ত্র ও বিস্ফোরক দ্রব্যসহ বিভিন্ন আইনে দায়ের করা দুটি মামলায় আসামির সংখ্যা আরও বাড়ছে। নতুন করে আরও অন্তত ৫০ জনের বিরুদ্ধে অভিযোগের তদন্ত করছে সিআইডি। শিগগিরই তাঁদের গ্রেপ্তার দেখানো হবে বলে জানা গেছে। এদিকে ঢাকার বাইরে দায়ের করা রাষ্ট্রদ্রোহ মামলা থেকে আসামিদের নাম প্রত্যাহার করে নেওয়ার সিদ্ধান্ত নিয়েছে বর্ডার গার্ড বাংলাদেশ (বিজিবি)।\r\nজানতে চাইলে সিআইডির বিশেষ সুপার আবদুল কাহার আকন্দ  প্রথম আলো কে বলেন, ফৌজদারি আইনে দায়ের করা এ দুটি মামলার অধিকতর তদন্ত এক মাসের মধ্যে শেষ করা হবে। বর্তমানে অভিযুক্ত ৮২৪ জনের পাশাপাশি আরও অন্তত ৫০ ব্যক্তির নামে সম্পূরক অভিযোগপত্র দেওয়া হতে পারে। তবে আসামির সংখ্যা এখনো চূড়ান্ত হয়নি।\r\nবিজিবি সূত্র জানায়, ২০০৯ সালের ২৫ ও ২৬ ফেব্রুয়ারি পিলখানায় বিডিআর বিদ্রোহে জড়িত আসামিদের বিডিআরের নিজস্ব আইনে বিচার শুরু হয়েছে। বিচার চলাকালে আসামিদের জিজ্ঞাসাবাদে ইউনিট পর্যায়ে অনেক নতুন নতুন অপরাধীর নাম বেরিয়ে এসেছে। এঁদের বিচার বিডিআরের নিজস্ব আইনে করা সম্ভব নয়। এ কারণে এসব অপরাধীর একটি তালিকা সিআইডিকে দিয়ে তাঁদের ফৌজদারি মামলার আসামি করার অনুরোধ জানানো হয়। এর পরই সিআইডি তাঁদের নাম অভিযোগপত্রে যুক্ত করার উদ্যোগ নেয়। ৩ ফেব্রুয়ারি এ মামলার তদন্তকারী নিজেই অধিকতর তদন্তের জন্য আদালতে আবেদন করেন। আদালত তা মঞ্জুর করেন।\r\nবিডিআর হত্যা মামলার বিচার শুরু হয়েছে ৫ জানুয়ারি। বিচার শুরুর পর ১২০ জন আসামি জামিনের জন্য এবং ৩০ জন মামলা থেকে অব্যাহতি চেয়ে আবেদন করেন। এ বিষয়ে এখনো কোনো আদেশ দেননি আদালত। এমনকি এ মামলার অভিযোগ গঠনের কাজও শেষ হয়নি।\r\nএ পর্যায়ে অধিকতর তদন্তের আবেদন কেন করা হলো জানতে চাইলে রাষ্ট্রপক্ষের আইনজীবী মোশারফ হোসেন  প্রথম আলো কে বলেন, আরও আসামির নাম বেরিয়ে আসায় তদন্তকারী নিজেই অধিকতর তদন্তের জন্য আবেদন করেন। এ তদন্ত যেকোনো সময় হতে পারে। এর সঙ্গে মামলার গ্রহণযোগ্যতার কোনো সম্পর্ক নেই।\r\nজানতে চাইলে বিজিবির উপমহাপরিচালক ব্রিগেডিয়ার জেনারেল ওবাইদুল হক  প্রথম আলো কে বলেন, সম্ভাব্য আসামিদের একটি তালিকা সিআইডিকে দেওয়া হয়েছে। তারা ইতিমধ্যে তদন্ত শুরু করেছে।\r\nএ ছাড়া বিডিআর বিদ্রোহ নিয়ে ঢাকার বাইরে দায়ের করা ৪০টি রাষ্ট্রদ্রোহ মামলায় ডিএডি ছাড়া অন্য সব আসামির নাম প্রত্যাহার করা হচ্ছে। আগামী সপ্তাহ থেকে এ কার্যক্রম শুরু হবে বলে জানা গেছে।\r\nসূত্র জানায়, পিলখানা সদর দপ্তরের মামলার পাশাপাশি ঢাকার বাইরে বিদ্রোহের ঘটনায় ২৮ জেলার ৩৭টি থানায় ৪০টি মামলা দায়ের করা হয়। স্বরাষ্ট্র মন্ত্রণালয়ের অনুমতি নিয়ে সংশ্লিষ্ট থানাগুলোর ভারপ্রাপ্ত কর্মকর্তারা (ওসি) এসব মামলা করেন। মামলায় এক হাজার ৭২১ জনকে আসামি করা হয়েছিল। গ্রেপ্তারের পর এঁরা সবাই এখন কারাবন্দী। আসামিদের মধ্যে ১৮ জন উপসহকারী পরিচালক (ডিএডি), ১৫ জন সাধারণ কর্মচারী ও দুজন বেসামরিক লোক রয়েছেন। আসামিদের বিরুদ্ধে ১৮৬০ সালের দণ্ডবিধির ১২০(ক)/১২১ ও ২১২(ক) ধারায় রাষ্ট্রের বিরুদ্ধে যুদ্ধ ঘোষণার অভিযোগ আনা হয়েছিল।\r\nজানা যায়, মামলাগুলো নালিশি মামলা হিসেবে আদালতে দায়ের করা হয়। এরপর কোনো তদন্ত ছাড়াই এত দিন মামলাগুলো পড়ে আছে। কোনো আসামিকে আজ পর্যন্ত জিজ্ঞাসাবাদও করা হয়নি। অনেক স্থানে মামলাগুলো অধিকতর তদন্তের জন্য পুলিশ আদালতের কাছে আবেদনও করেছে।\r\nবিজিবির মহাপরিচালক মেজর জেনারেল রফিকুল ইসলাম  প্রথম আলো কে বলেন, ওই সময় পরিস্থিতি সামাল দিতে এসব মামলা করা হয়েছিল। কিন্তু প্রায় সব আসামিকেই বিচারের আওতায় আনা সম্ভব হয়েছে। এ কারণে যাঁদের বিচারের আওতায় আনা হয়েছে, তাঁদের নাম ওই মামলা থেকে প্রত্যাহার করা হচ্ছে। তবে কয়েকজন ডিএডির বিরুদ্ধে এ মামলাগুলো চলতে পারে।\r\n","status":true,"publishDate":{"$date":{"$numberLong":"1297533600000"}},"createdAt":{"$date":{"$numberLong":"1751550120571"}},"__v":{"$numberInt":"0"}}
{"_id":{"$oid":"686688d863805761f3fc22ee"},"image":"image-1751550168122.webp","title":"বিডিআর বিদ্রোহের দুই বছর চাকরিচ্যুতদের নজরে রাখতে হবে","description":" বিডিআরের নতুন নাম হয়েছে ‘বর্ডার গার্ড বাংলাদেশ’। বাহিনীর পোশাক পাল্টেছে, বদলেছে আইনও। দুই বছরে এ বাহিনীর জন্য কী করা হয়েছে, কী করা হয়নি, কী করা উচিত—এসব নিয়ে ১৯ ফেব্রুয়ারি পিলখানায় নিজের দপ্তরে মহাপরিচালক মেজর জেনারেল রফিকুল ইসলামের সঙ্গে কথা বলেছেন  প্রথম আলো র বিশেষ প্রতিনিধি  কামরুল হাসান\r\n\r\nপ্রথম আলো:  বিডিআর বিদ্রোহের ঘটনায় যেসব কর্মকর্তা   নিহত হয়েছিলেন, তাঁদের পরিবারের জন্য বাহিনী কী করছে?\r\n রফিকুল ইসলাম:  এ দায়িত্ব মূলত সেনাসদর পালন করেছে। আমার জানামতে, শহীদ সেনাপরিবারের সদস্যরা অনেক সহযোগিতা পেয়েছেন। এর মধ্যে আছে: প্রধানমন্ত্রীর তহবিল থেকে প্রতি পরিবারের জন্য ১০ লাখ টাকা, সেনাপ্রধানের তহবিল থেকে পাঁচ লাখ টাকা, পারিবারিক নিরাপত্তা প্রকল্প থেকে আট লাখ টাকা, পারিবারিক পেনশন ৫০ থেকে ৬০ লাখ টাকা, প্রতি পরিবারের জন্য মিরপুর ডিওএইচএসে চার কাঠার প্লট, ব্যাংকার্স অ্যাসোসিয়েশনের পক্ষ থেকে প্রতি পরিবারের জন্য মাসিক ৪০ হাজার টাকা করে ১০ বছরের জন্য অনুদান। এ ছাড়া যোগ্যতা অনুযায়ী পরিবারের সদস্যদের চাকরি দেওয়া হয়েছে।\r\n প্রথম আলো:  নিহত ব্যক্তিদের স্মরণে পিলখানার ভেতর একটি স্মৃতিসৌধ করার পরিকল্পনা ছিল।\r\n রফিকুল ইসলাম : এটা বিবেচনায় আছে। এ ব্যাপারে সিদ্ধান্ত হবে। \r\nপ্রথম আলো:  বিডিআর বিদ্রোহের পর স্বরাষ্ট্র মন্ত্রণালয় ও সেনাবাহিনীর পক্ষ থেকে দুটি তদন্ত কমিটি গঠন করা হয়েছিল। দুটি কমিটিই এ ধরনের ঘটনা রোধে এবং পুরো বাহিনীকে ঢেলে সাজাতে সুপারিশ করেছিল। এসব সুপারিশ কতটুকু বাস্তবায়িত হয়েছে?\r\n রফিকুল ইসলাম:  কমিটির সুপারিশের অন্যতম দিক ছিল আইন প্রণয়ন। গত বছরের ৮ ডিসেম্বর জাতীয় সংসদে বর্ডার গার্ড বাংলাদেশ আইন পাস হয়। ২০ ডিসেম্বর রাষ্ট্রপতি এতে সম্মতি দেন। এরপর আইনটি কার্যকর হয়। এরই মধ্যে বাহিনীর নাম, মনোগ্রাম, পোশাক, ব্যাজ পরিবর্তনের কাজ সম্পন্ন হয়েছে। এখন আইনের বিধি প্রণয়নের কাজ চলছে।\r\n প্রথম আলো:  বাহিনী পুনর্গঠনের বিষয়টিও ছিল গুরুত্বপূর্ণ। তার অগ্রগতি সম্পর্কে কিছু বলবেন?\r\n রফিকুল ইসলাম:  পুনর্গঠনের সাংগঠনিক কাঠামোর অনুমোদন সংস্থাপন মন্ত্রণালয়ে বিবেচনাধীন। নতুন প্রস্তাবে একবারেই সবকিছুর অনুমোদন দেওয়া হবে না এবং দিলেও অবকাঠামো, জনবল, অর্থ, ভূমি অধিগ্রহণ— সবকিছু বিজিবি বা সরকারের স্বরাষ্ট্র মন্ত্রণালয়ের পক্ষে দেওয়া সম্ভব নয়। আশা করা যায়, আগামী অর্থবছরে একটি অঞ্চল (চট্টগ্রাম), দু-একটি সেক্টর (কক্সবাজার ও ঠাকুরগাঁও) ও তিন-চারটি ব্যাটালিয়নের অনুমোদন পাওয়া যাবে।\r\n প্রথম আলো:  বাকি   সুপারিশ বাস্তবায়নে বাধাটা ঠিক কোথায়?\r\n রফিকুল ইসলাম:  কিছু কিছু ক্ষেত্রে বাধা তো আছেই। জমি অধিগ্রহণ, অর্থের সংস্থান, সাংগঠনিক কাঠামো—এসব সময়সাপেক্ষ ব্যাপার। এত কম সময়ে সবকিছু করা কঠিন। তবে অভ্যন্তরীণ কিছু কাজ শেষ করা হয়েছে। যেমন—বাহিনীর পদোন্নতি নীতি পরিবর্তন, প্রশিক্ষণকে কার্যকর ও জুতসই করা এবং কর্মকর্তাদের সংখ্যা বাড়ানো হয়েছে।\r\n প্রথম আলো:  বিডিআরের মতো অন্য বাহিনীর ভেতর বিদ্রোহ হলে তা মোকাবিলায় সরকারের কি কোনো প্রস্ত্ততি আছে?\r\n রফিকুল ইসলাম:  বিডিআর বিদ্রোহে একটি অভিযোগ ছিল, গোয়েন্দা ব্যর্থতার বিষয়। জাতীয় পর্যায়ের তদন্ত কমিটির সুপারিশেও তা উল্লেখ করা হয়েছিল। ওই ঘটনার পর বর্তমানে বাহিনীর প্রতিটি কার্যক্রমে নজরদারি বাড়ানো হয়েছে।\r\nপিলখানাসহ সব সেক্টর সদরে অস্ত্র ও গোলাবারুদ স্থাপনায় ক্লোজ সার্কিট ক্যামেরা বসানো হয়েছে। বর্ডার গার্ড সিকিউরিটি ইউনিটের (বিজিএসইউ) কার্যক্রমে গতিশীলতা আনা হয়েছে। এ ছাড়া দেশের প্রধানতম গোয়েন্দা সংস্থা ডিজিএফআই (প্রতিরক্ষা গোয়েন্দা মহাপরিদপ্তর) এবং এনএসআইয়ের (জাতীয় নিরাপত্তা গোয়েন্দা) সঙ্গে সব সময় সমন্বয় করা হচ্ছে। উপরন্তু যেকোনো আকস্মিক ঘটনা মোকাবিলায় পরিকল্পনা নেওয়া হচ্ছে।\r\n প্রথম আলো:  সব বাহিনীর কার্যক্রম পর্যবেক্ষণের জন্য একটি কেন্দ্রীয় গোয়েন্দা সেল গঠনের সুপারিশ ছিল, তার কী হলো?\r\n রফিকুল ইসলাম : হ্যাঁ, সেটাও বিবেচনায় আছে। স্বরাষ্ট্র মন্ত্রণালয়ের অধীনে থাকা সব বাহিনীর কার্যক্রম পর্যবেক্ষণের জন্য একটি কেন্দ্রীয় গোয়েন্দা সেল গঠন করার প্রস্তাব আছে। সরকার এটা বিবেচনা করছে। এ সেল সব বাহিনীর নিজস্ব গোয়েন্দা কার্যক্রমের বাইরে থেকে কাজ করবে। এটা নিয়ন্ত্রণ করবে স্বরাষ্ট্র মন্ত্রণালয়।\r\n প্রথম আলো:  অধুনা বিডিআর ও নবগঠিত বিজিবির মধ্যে কোনো পার্থক্য আছে?\r\n রফিকুল ইসলাম:  বিজিবি আইন অনুযায়ী সাংগঠনিক কাঠামোর পরিবর্তন, প্রশাসনিক বিকেন্দ্রীকরণ এবং অপরাধের মাত্রা অনুযায়ী উপযুক্ত শাস্তির বিধান রাখা হয়েছে। এ ছাড়া মেধা, দক্ষতা ও যোগ্যতার ভিত্তিতে পদোন্নতির ব্যবস্থাসহ অনেক যুগোপযোগী পরিবর্তন সাধিত হবে। নতুন আইন অনুযায়ী প্রস্তাবিত আঞ্চলিক সদর দপ্তরগুলো সীমান্তে অপরাধ দমন এবং সীমান্ত সুরক্ষার জন্য অপারেশনাল ও প্রশাসনিক দায়িত্ব পালন করবে। সদর দপ্তর উচ্চপর্যায়ের উন্নয়ন ও পরিকল্পনা তৈরি করবে। আঞ্চলিক সদর দপ্তরগুলো বিএসএফের (ভারতীয় সীমান্তরক্ষী বাহিনী) সীমান্ত সদর দপ্তরগুলোর বিপরীতে কার্যক্রম সমন্বয় করবে। \r\nপ্রথম আলো : পিলখানায় জিজ্ঞাসাবাদের নামে জওয়ানদের নির্যাতন করা হয়েছে বলে অভিযোগ আছে। দুজনের মৃত্যুর ঘটনায় পুলিশ বাদী হয়ে হত্যা মামলাও করেছে। আপনার বক্তব্য কী?\r\n রফিকুল ইসলাম:  না, নির্যাতনের অভিযোগ সত্য নয়। এটা আমার ভালো জানা নেই। যদি কোনো মামলা হয়ে থাকে, তাহলে আইন তার নিজস্ব গতিতেই চলবে।\r\n প্রথম আলো:  অভিযোগ আছে, বিদ্রোহের মামলায় অনেক নিরীহ জওয়ানকেও আসামি করা হয়েছে...\r\n রফিকুল ইসলাম:  নিরপেক্ষ ও সুষ্ঠু তদন্তের মধ্য দিয়েই অভিযুক্ত ব্যক্তিদের বিচারের মুখোমুখি করা হয়েছে। তাঁদের বিরুদ্ধে আনা সাক্ষ্য-প্রমাণের পরই বিধান অনুযায়ী তাঁদের শাস্তি নিশ্চিত করা হচ্ছে। ঢাকায় পিলখানায় অভিযুক্ত বিজিবির সদস্যসংখ্যা চার হাজার ৯৮। এখানে শুধু বিদ্রোহই সংঘটিত হয়নি, জঘন্যতম হত্যাকাণ্ড, সম্পদ, অস্ত্র, বিস্ফোরক লুট ইত্যাদি অপরাধ সংঘটিত হয়েছে। বিচারকাজ শুরুর আগে প্রায় দেড় বছর ধরে তদন্ত হয়েছে। এখন আদালতের সব কার্যক্রম সাংবাদিকেরা দেখতে পাচ্ছেন। ঢাকার বাইরে বিদ্রোহ হয়েছে প্রধানত সেক্টর ও ব্যাটালিয়ন সদর দপ্তরে। কোনো বিওপিতে বিদ্রোহের ঘটনা ঘটেনি। কোনো কোনো ক্ষেত্রে আসামিদের বিরুদ্ধে অভিযোগ প্রমাণিত না হওয়ায় আদালত তাঁদের বেকসুর খালাস দিয়েছেন এবং তাঁরা চাকরিও ফেরত পাবেন।\r\n প্রথম আলো:  বিচার কার্যক্রম কি রাজনৈতিক প্রভাবমুক্ত হচ্ছে?\r\n রফিকুল ইসলাম:  সম্পূর্ণরূপে প্রভাবমুক্ত। এমনকি বিদ্রোহে অভিযুক্ত বাহিনীর সদস্যদের মধ্যেও রাজনৈতিক কোনো সংশ্লিষ্টতা পাওয়া যায়নি।\r\n প্রথম আলো:  বিডিআর বা বিজিবি থেকে চাকরিচ্যুত ব্যক্তিরা একত্র হয়ে কিছু করতে পারে—এমন কোনো আশঙ্কা আছে কি?\r\n রফিকুল ইসলাম : অবশ্যই আছে। তার আলামতও পাওয়া যাচ্ছে। বিচার চলার সময় আমরা হুমকি পেয়েছি। আমি তো পরিচিত নম্বর ছাড়া ফোন ধরি না। এর আগে রাষ্ট্রপক্ষের আইনজীবীকে হুমকি দেওয়া হয়েছে। এক জওয়ানের আত্মীয় এ হুমকি দেন। বিচারের রায় ঘোষণা করার পর আমরা সেসব আসামির তালিকা সরকারকে জানিয়ে দিচ্ছি, যেন তাঁদের ব্যাপারে নজরদারি করা হয়। আমরা স্বরাষ্ট্র মন্ত্রণালয়কে চিঠি দিয়ে জওয়ানদের ব্যাপারে গোয়েন্দা নজরদারি করার পরামর্শ দিয়েছি।\r\n প্রথম আলো:  বর্ডার গার্ডকে তো আইনশৃঙ্খলা পরিস্থিতি নিয়ন্ত্রণের জন্য তেমনভাবে কাজে লাগানো যাচ্ছে না। কবে নাগাদ সেটা স্বাভাবিক হবে?\r\n রফিকুল ইসলাম:  কাজ তো করছে। চট্টগ্রামে সিটি করপোরেশন নির্বাচনে বর্ডার গার্ডের সদস্যরা কাজ করেছেন। গত পৌরসভা নির্বাচনে ঢাকার বাইরে বিদ্রোহের বিচার শেষ হওয়ার কারণে মোট ৬৩টি পৌরসভায় ৬৮ প্লাটুন বর্ডার গার্ডের সদস্য দায়িত্ব পালন করেছেন। নবম জাতীয় সংসদের হবিগঞ্জ ও ব্রাহ্মণবাড়িয়া উপনির্বাচনে ১২ প্লাটুন বিজিবির সদস্য দায়িত্ব পালন করেন। বিদ্রোহের বিচার শেষ হলে ১৩, ২৪, ৩৬ ও ৪৪ ব্যাটালিয়ন অবলুপ্ত হবে। তখন বাইরে থেকে ইউনিট এনে এই ইউনিটগুলোকে প্রতিস্থাপন করা হবে। এতে সব স্বাভাবিক হয়ে যাবে।\r\n প্রথম আলো:  সময় দেওয়ার জন্য আপনাকে ধন্যবাদ।\r\n রফিকুল ইসলাম:  আপনাকেও।\r\n","status":true,"publishDate":{"$date":{"$numberLong":"1298570400000"}},"createdAt":{"$date":{"$numberLong":"1751550168217"}},"__v":{"$numberInt":"0"}}
{"_id":{"$oid":"6866895063805761f3fc22f2"},"image":"image-1751550288288.webp","title":"বৈশাখ বিষাদ।","description":"কামরুল হাসান,  রুমির ভাই\r\nবাড়ির বাইরে সেবারই প্রথম পয়লা বৈশাখ। ঢাকার পয়লা বৈশাখ উদ্যাপন দেখার ইচ্ছা ছিল। বন্ধুরাও থাকার জন্য অনুরোধ করেছিল। শেষ পর্যন্ত থেকে গেলাম। সেই থাকাটাই কাল হলো। পয়লা বৈশাখে হারিয়েছি আদরের ছোট বোন রুমিকে। পয়লা বৈশাখের আনন্দ আমাদের পরিবারকে স্পর্শ করে না। ২০০৩ সালের ১৪ এপ্রিল খুলনার বাড়িতে বখাটের হাত থেকে নিজেকে রক্ষা করতে আত্মহত্যা করে রুমি। এপ্রিল মাস এলেই এখনো কেমন যেন ভয় লাগে। মনে হয় এই মাসটি যদি বাদ দেওয়া যেত! সব এলোমেলো হয়ে যায়। রুমি চলে যাওয়ার পর থেকে এখনো পয়লা বৈশাখ বাড়িতেই থাকি। আমাদের খুলনার বাড়িটি বিক্রি করে সাতক্ষীরায় এখন থাকেন বাবা-মা। রুমিকে ছাড়া আজও সময় কাটতে চায় না তাঁদের।\r\nছোট পরিবার আমাদের। বাবা সরকারি কর্মকর্তা ছিলেন। আর দশটা মধ্যবিত্ত পরিবারের মতো আমাদেরও চাওয়া কখনোই বেশি ছিল না। তবে পয়লা বৈশাখের আগেই রুমির তোড়জোড় শুরু হয়ে যেত। নতুন পোশাক তৈরি করত। তাতে মা হাতের কাজ করে দিতেন। রুমিও বেশ হাতের কাজ জানত। নিজেই নকশা করে পোশাক বানাত। সেবারও বানিয়েছিল। কিন্তু তা আর পরা হলো না। \r\nমফস্বল শহরে তো সারা বছর তেমন কোনো অনুষ্ঠান হয় না। পয়লা বৈশাখেও অনুষ্ঠান না হলেও বড়সড় মেলা হতো। আর সেখানে রুমির যাওয়া চাই-ই। কখনো আমার সঙ্গে, কখনো বাবার সঙ্গে যেত। সকালে ঘুম থেকে উঠেই নতুন পোশাক পরে সাজসজ্জা করত। ওর বন্ধুরা এলে ঘুরতে বেরিয়ে পড়ত। এখনো বৈশাখ আসে। কিন্তু মেলায় যাওয়ার জন্য কেউ বায়না ধরে না। প্রতিবছর ১৪ এপ্রিল বাবা এতিমখানায় যান। ওখানে এতিমদের খাওয়ান। চারপাশের আনন্দ আর ছুঁয়ে যায় না আমাদের। সারা বছরের কষ্ট বৈশাখ এলে যেন আরও বেড়ে যায়।\r\n \r\n","status":true,"publishDate":{"$date":{"$numberLong":"1302631200000"}},"createdAt":{"$date":{"$numberLong":"1751550288362"}},"__v":{"$numberInt":"0"}}
{"_id":{"$oid":"6866898363805761f3fc22f6"},"image":"image-1751550339594.webp","title":"পুলিশকে আরও অস্ত্র ও প্রশিক্ষণ দিচ্ছে যুক্তরাষ্ট্র  বাড়ছে সোয়াটের পরিধি ","description":"জঙ্গি ও সন্ত্রাস দমনে পুলিশকে আরও অস্ত্র ও প্রশিক্ষণ দিচ্ছে যুক্তরাষ্ট্র। মার্কিন সহায়তায় ইতিমধ্যে বড় ধরনের অপরাধ দমনে সোয়াট (এসডব্লিউএটি) নামে একটি কমান্ডো দল গঠন করা হয়েছে। এ দলের নতুন ২৪ জন সদস্য প্রশিক্ষণের জন্য ১৯ মে যুক্তরাষ্ট্র গেছেন। সোয়াটের সদস্যসংখ্যা পর্যায়ক্রমে ১০০ করার চিন্তাভাবনা করা হচ্ছে।\r\nঢাকা মহানগর পুলিশের (ডিএমপি) সংশ্লিষ্ট সূত্রে এসব কথা জানা গেছে। আন্তর্জাতিক পর্যায়ে জঙ্গি দমনের জন্য যুক্তরাষ্ট্র বাংলাদেশের পুলিশসহ বিভিন্ন দেশের নিরাপত্তা সংস্থার সক্ষমতা বাড়াতে এ সহায়তা দিচ্ছে। মার্কিন জাতীয় নিরাপত্তা আইন অনুসারে এ সহায়তা দেওয়া হচ্ছে।\r\nডিএমপির কর্মকর্তারা জানান, যুক্তরাষ্ট্র সরকারের সহযোগিতায় ২০০৮ সালে ডিএমপির অধীনে কমান্ডো দল সোয়াট গঠন করা হয়। ঢাকা মহানগর গোয়েন্দা পুলিশের দুজন সহকারী কমিশনারসহ পরিদর্শক, উপপরিদর্শক ও কনস্টেবলরা এ দলের সদস্য। তাঁদের মধ্যে ২৪ জন জঙ্গি ও মারাত্মক সন্ত্রাসী, সংঘবদ্ধ অপরাধী গ্রেপ্তার ও জিম্মি উদ্ধারে যুক্তরাষ্ট্রে প্রশিক্ষণ নিয়েছেন। দলটির রয়েছে এআর-১০ স্নাইপার ও এম-৪ কারবাইন রাইফেল। দুরবিন-সংযুক্ত স্নাইপার রাইফেল দিয়ে এক কিলোমিটার দূরের লক্ষ্যবস্ত্ততে নিভু‌র্লভাবে আঘাত হানা যায়। এম-৪ কারবাইন রাইফেল থেকে মিনিটে ৪০টির বেশি গুলি বের হয়। এ ছাড়া সোয়াটের রয়েছে অস্ট্রিয়ায় তৈরি ছোট আকারের পিস্তল, গুলিপ্রতিরোধী (বুলেট প্রুফ) পোশাক ও ঢাল।\r\nসোয়াটের সদস্যরা জানান, সোয়াটের পরিধি বাড়িয়ে পূর্ণাঙ্গ ব্যাটালিয়নে পরিণত করার কথা ভাবা হচ্ছে। নতুন করে এর তিনটি দল গঠনের প্রস্তাব করা হয়েছে। মার্কিন পররাষ্ট্র দপ্তরের দুই কর্মকর্তা ৫ এপ্রিল ঢাকায় সোয়াটের কর্মকর্তাদের সঙ্গে বৈঠক করেন। তাঁরা সোয়াটের বর্তমান কার্যক্রমে সন্তোষ প্রকাশ করেন এবং নতুন আরেকটি দল গঠনে সম্মত হন। ওই বৈঠকের সিদ্ধান্ত অনুযায়ী সোয়াটের আরও ২৪ জন সদস্যকে চলতি মাসে প্রশিক্ষণের জন্য যুক্তরাষ্ট্রে পাঠানো হয়।\r\nডিএমপির কর্মকর্তারা বলেন, সোয়াটের সদস্যদের ৪২ দিনের প্রশিক্ষণ দেওয়া হয়। এতে জনপ্রতি খরচ হয় সাড়ে ২৮ লাখ টাকা। এ প্রশিক্ষণের অর্থ ও প্রয়োজনীয় সব সরঞ্জাম দেয় যুক্তরাষ্ট্র।\r\nসোয়াটের প্রধান সহকারী পুলিশ কমিশনার আশিকুর রহমান  প্রথম আলো কে বলেন, পর্যায়ক্রমে সোয়াটের সদস্যসংখ্যা ১০০ জনে উন্নীত করা হবে।\r\nডিএমপির সূত্র জানায়, সোয়াটের মতো যুক্তরাষ্ট্রের সহযোগিতায় পুলিশ বাহিনীতে ‘বিস্ফোরক বিশেষজ্ঞ দল’ গঠন করা হয়েছে। মহানগর গোয়েন্দা পুলিশের অধীন এ দলটি বোমা বিস্ফোরণ ও উদ্ধারসংক্রান্ত সব ধরনের প্রশিক্ষণ পেয়েছে। তাদের প্রশিক্ষণ ও যাবতীয় সরঞ্জামও দিয়েছে যুক্তরাষ্ট্র।\r\nপুলিশের মহাপরিদর্শক (আইজিপি) হাসান মাহমুদ খন্দকার  প্রথম আলো কে বলেন, পুলিশ বাহিনীর সদস্যদের প্রশিক্ষণ ও সরঞ্জাম দিয়ে যুক্তরাষ্ট্র সহযোগিতা করছে। তারা জঙ্গি-সন্ত্রাসী গ্রেপ্তার, জিম্মি উদ্ধার ও বোমা বিস্ফোরণের ঘটনার তদন্তের জন্য সক্ষমতা বাড়াতে আরও প্রশিক্ষণের প্রস্তাব দিয়েছে।\r\n","status":true,"publishDate":{"$date":{"$numberLong":"1306692000000"}},"createdAt":{"$date":{"$numberLong":"1751550339613"}},"__v":{"$numberInt":"0"}}
{"_id":{"$oid":"686689b763805761f3fc22fa"},"image":"image-1751550391209.webp","title":"প্রস্তাবিত সিভিল সার্ভিস আইন বিসিএস পরীক্ষায় উত্তীর্ণ হলেই চাকরি নয়!","description":"জনপ্রশাসনবিষয়ক প্রস্তাবিত আইন অনুযায়ী, বিসিএস পরীক্ষায় উত্তীর্ণ ব্যক্তিদের চাকরি পেতে হলে সাফল্যের সঙ্গে প্রশিক্ষণ পর্বও অতিক্রম করতে হবে। বিসিএস ও প্রশিক্ষণ উভয় পরীক্ষার ফলাফলের ভিত্তিতে তাঁরা নিয়োগ পাবেন। নিয়োগ দেওয়ার দায়িত্ব পালন করবে সরকার-নিযুক্ত একটি ‘সিলেকশন বোর্ড’।\r\nনতুন বিধিব্যবস্থা অন্তভু‌র্ক্ত করে সরকারি চাকরিব্যবস্থা নিয়ন্ত্রণে ‘সিভিল সার্ভিস আইন ২০১০’ নামে নতুন একটি আইন করার উদ্যোগ নিয়েছে সরকার। এই আইন নিয়ে এখন বিভিন্ন ক্যাডারের মতামত নেওয়া হচ্ছে।\r\nবিশেষজ্ঞ ব্যক্তিরা বলেছেন, নতুন এই আইন রাজনৈতিকীকরণ ও দুর্নীতির পথ সুগম করতে পারে। অন্যদিকে সরকার বলছে, সবার মতামত নিয়েই এটি চূড়ান্ত করা হবে।\r\nপ্রস্তাবিত আইনের খসড়া অনুসারে, বিসিএসের প্রচলিত কোনো ক্যাডার-ব্যবস্থা থাকবে না। সব ক্যাডারকে কয়েকটি গুচ্ছে অন্তভু‌র্ক্ত করা হবে। পদোন্নতির জন্য গঠন করা হবে স্বতন্ত্র সরকারি কর্মকমিশন।\r\nএদিকে প্রস্তাবিত আইনটি নিয়ে এরই মধ্যে পুলিশ ক্যাডার আপত্তি তুলেছে।\r\n নিয়োগের পদ্ধতি:  প্রার্থী বাছাই পরীক্ষার পর সরকারি কর্মকমিশন (পিএসসি) মূলত উত্তীর্ণ ব্যক্তিদের নাম দিয়ে নিয়োগের জন্য সুপারিশ করবে। শুধু কারিগরি ও বিশেষায়িত পদের ক্ষেত্রে পদের উল্লেখ করা হবে। অর্থাৎ পিএসসি কোনো ক্যাডার নির্ধারণ করতে পারবে না। কারিগরি ও বিশেষায়িত ছাড়া অন্য সব পদের কর্মকর্তাদের বাধ্যতামূলক প্রশিক্ষণে অংশ নিতে হবে। নিয়োগ পরীক্ষা এবং তারপর প্রশিক্ষণের ফলের ভিত্তিতে প্রার্থীদের নিয়োগ দেওয়া হবে। সিলেকশন বোর্ড এ নিয়োগের জন্য সুপারিশ করবে।\r\nসাংবিধানিক প্রতিষ্ঠান পিএসসি বর্তমানে লিখিত ও মৌখিক পরীক্ষার ভিত্তিতে প্রার্থীদের তালিকা চূড়ান্ত করে। তালিকা অনুসারে নিয়োগ দেওয়ার জন্য সরকারকে সুপারিশ করা হয়। ক্যাডার নির্ধারণের কাজও পিএসসি করে থাকে।\r\nস্থানীয় সরকার বিশেষজ্ঞ চট্টগ্রাম বিশ্ববিদ্যালয়ের শিক্ষক তোফায়েল আহমেদ এ প্রসঙ্গে  প্রথম আলো কে বলেন, এই আইন কার্যকর হলে চাকরিপ্রার্থীদের পছন্দ অনুসারে ক্যাডার নির্বাচনের এখতিয়ার সাংবিধানিক প্রতিষ্ঠানের বদলে প্রশাসনিক কমিটির হাতে চলে যাবে। একটি বিশেষ সার্ভিসকে সুবিধা দিয়ে আইন করা হলে সেটা কারও জন্য ভালো হবে না। আরও অনেক কিছু এই আইনে সংযোজন করতে হবে।\r\nপ্রস্তাবিত আইন নিয়ে ১৫ জুন এক সেমিনারে সুশাসনের জন্য নাগরিকের (সুজন) সভাপতি অধ্যাপক মোজাফফর আহমদ বলেন, প্রস্তাবিত আইন কার্যকর হলে জনপ্রশাসনের রাজনৈতিকীকরণ আরও দৃঢ় হবে। একই সঙ্গে প্রশাসন ব্যাপক মাত্রায় দুর্নীতিতে জড়িয়ে পড়বে।\r\nজনপ্রশাসন (সাবেক সংস্থাপন) মন্ত্রণালয়ের সচিব ইকবাল মাহমুদ  প্রথম আলো কে বলেন, আইনটি এখনো পর্যালোচনার পর্যায়ে রয়েছে। কোনো কিছুই চূড়ান্ত হয়নি। সবার মতামতের ভিত্তিতেই এটা করা হবে।\r\n কাঠামো:  প্রস্তাবিত আইনে সিভিল সার্ভিস যাঁদের নিয়ে গঠিত হবে, তার একটি তালিকা দেওয়া হয়েছে। এতে থাকবেন সরকারের স্থায়ী রাজস্ব খাতের প্রথম ও দ্বিতীয় শ্রেণীর কর্মকর্তা, সব ক্যাডারের সদস্য, সরকারের উপসচিব, যুগ্ম সচিব, অতিরিক্ত সচিব, সচিব, মুখ্যসচিব ও মন্ত্রিপরিষদ সচিব। মন্ত্রিপরিষদ সচিব পদাধিকারবলে এর প্রধান হবেন। চুক্তিভিত্তিক নিয়োগপ্রাপ্ত ব্যক্তিরাও এর সদস্য হবেন।\r\n গুচ্ছায়ন:  প্রস্তাবিত আইনে বলা হয়েছে, সরকার প্রয়োজন মনে করলে মন্ত্রণালয় ও সার্ভিসগুলোর গুচ্ছায়ন করতে পারবে। তবে বিধি কার্যকর না হওয়া পর্যন্ত আগের ব্যবস্থা বহাল থাকবে। কর্মকর্তারা প্রেষণে সার্ভিসের এক গুচ্ছ থেকে আরেক গুচ্ছে যেতে পারবেন।\r\n প্রশাসনে স্তর:  জাতীয় বেতন স্কেল অনুযায়ী, সিভিল সার্ভিসের কর্মকর্তাদের তিনটি স্তরে ভাগ করা হবে। এর মধ্যে সর্বোচ্চ স্তরে (সুপিরিয়র) রাখা হয়েছে প্রথম ও দ্বিতীয় গ্রেডের কর্মকর্তাদের। জ্যেষ্ঠ স্তরে (সিনিয়র) আছেন তৃতীয় থেকে নবম—এই সাতটি গ্রেডের কর্মকর্তারা। কনিষ্ঠ স্তরে রাখা হয়েছে দশম থেকে দ্বাদশ গ্রেডের কর্মকর্তাদের। কনিষ্ঠ গ্রেডে নন-গেজেটেড প্রথম ও দ্বিতীয় শ্রেণীর কর্মকর্তাদের রাখা হয়েছে। সর্বোচ্চ স্তরে ১০ শতাংশ কোটা চুক্তিভিত্তিক নিয়োগ দেওয়ার জন্য নির্দিষ্ট থাকবে। জ্যেষ্ঠ স্তরে ৮০ শতাংশ সরাসরি এবং ২০ শতাংশ কনিষ্ঠ স্তর থেকে পদোন্নতির মাধ্যমে পূরণ করা হবে।\r\n পদোন্নতির পৃথক কমিশন:  প্রস্তাবিত আইনের ১৫ ধারায় বলা হয়েছে, পিএসসি পদোন্নতির পরীক্ষা নেবে। তবে পদোন্নতি-সংক্রান্ত পরীক্ষা পরিচালনার জন্য স্বতন্ত্র কর্ম কমিশন গঠন করা হবে। আবার এর বাইরেও অন্য কোনো সংস্থার মাধ্যমে সরকার পরীক্ষা নিতে পারবে।\r\n দুর্নীতি:  খসড়া আইনের ২১(২) ধারা মতে, দায়িত্ব পালন করতে গিয়ে কোনো কর্মকর্তা কোনো ঘটনার সম্মুখীন হলে তাঁর বিরুদ্ধে সরকারের পূর্বানুমতি ছাড়া ফৌজদারি বা অন্য কোনো মামলা করা যাবে না। তাঁকে গ্রেপ্তারও করা যাবে না।\r\nএ ব্যাপারে ১৫ জুনের সেমিনারে সুজনের সম্পাদক বদিউল আলম মজুমদার বলেন, প্রস্তাবিত আইনে দুর্নীতিগ্রস্ত কর্মকর্তাদের বিরুদ্ধে মামলা করার ব্যাপারে সরকারের অনুমতির যে বিধান রাখা হয়েছে, তা দুর্নীতি রোধের চেষ্টায় ব্যত্যয় ঘটাবে।\r\n পুলিশ প্রশাসনের ভিন্ন মত:  সূত্র জানায়, প্রস্তাবিত আইনের খসড়া পর্যালোচনার জন্য গত ১৫ মে পুলিশ সদর দপ্তরে একটি সভা অনুষ্ঠিত হয়। এতে সভাপতিত্ব করেন অতিরিক্ত আইজি এ কে এম শহীদুল ইসলাম। সভা থেকে এই আইনের ব্যাপারে একটি সুপারিশমালা মন্ত্রণালয়ে পাঠানো হয়।\r\nপুলিশের মতামতে বলা হয়, সিলেকশন বোর্ড কার্যকর হলে অযথা জটিলতার সৃষ্টি হবে। বাধ্যতামূলক প্রশিক্ষণের ওপর মেধাতালিকা করা হলে প্রশিক্ষণ প্রতিষ্ঠান ও বোর্ডের নিরপেক্ষতা প্রশ্নের মুখে পড়বে। একাধিক স্তরের কারণে নিয়োগের প্রক্রিয়া অনেক বিলম্বিত হবে বলেও উল্লেখ করা হয়।\r\nসভার ব্যাপারে জানতে চাইলে পুলিশের মহাপরিদর্শক হাসান মাহমুদ খন্দকার  প্রথম আলো কে বলেন, প্রস্তাবিত সিভিল সার্ভিস আইনের খসড়া পর্যালোচনা করে পুলিশ ক্যাডারের পক্ষ থেকে মতামত পাঠানো হয়েছে। এ ছাড়া অনেক ধারা সংশোধনের জন্য মতামত দেওয়া হয়েছে।\r\nপুলিশের মতামতে বলা হয়, সচিব স্তরের কর্মকর্তাসহ প্রস্তাবিত অনেককে সিভিল সার্ভিসে অন্তভু‌র্ক্ত করা হলে ক্যাডার নিয়ে বিভ্রান্তি দেখা দেবে।\r\nপ্রস্তাবিত স্তরের উল্লেখ করে পুলিশ প্রশাসনের সূত্র জানায়, সর্বশেষ স্তরে পুলিশের সার্জেন্ট ও সাব ইন্সপেক্টররা রয়েছেন। নিয়ম অনুসারে ৬৭ শতাংশ সরাসরি ও ৩৩ শতাংশ বিভাগীয় কর্মকর্তাদের পদোন্নতি দেওয়া হয়। এই অংশ কমিয়ে দিলে মাঠপর্যায়ে কর্মকর্তাদের মধ্যে অসন্তোষ দেখা দেবে। পুলিশের সুপারিশে আরও বলা হয়, শুধু পদোন্নতির জন্য আলাদা কর্ম কমিশন গঠন করা হলে সরকারি অর্থের অপচয় হবে।\r\nতত্ত্বাবধায়ক সরকারের সাবেক উপদেষ্টা এম হাফিজউদ্দিন খান এ প্রসঙ্গে  প্রথম আলো কে বলেন, এই আইন করে কোনো ভালো হবে না। এতে সমস্যা কমার বদলে আরও বেড়ে যাবে। তিনি আরও বলেন, নিয়োগের জন্য যে সিলেকশন বোর্ড করার কথা হয়েছে, সেটা বর্তমান পদ্ধতির তুলনায় মারাত্মক হবে। তা ছাড়া রাষ্ট্রপতির জন্য যে ১০ শতাংশ কোটা নির্ধারণ করা আছে, সেটা নিয়ে দুর্নীতি হবে। ওএসডি বন্ধ করার বিষয়ে কোনো ব্যবস্থার কথাও এতে বলা নেই।\r\nদেশে জনপ্রশাসনে নিয়োগ-পদোন্নতি বিষয়ে কোনো আইন নেই। ১৯৮২ সালে প্রণীত ‘বিসিএস নিয়োগ বিধি’র মাধ্যমে পিএসসি প্রথম শ্রেণীর কর্মকর্তা নিয়োগের জন্য সরকারের কাছে সুপারিশ করে। বর্তমান সরকার ক্ষমতায় আসার পর এ জন্য নতুন আইন তৈরির উদ্যোগ নেওয়া হয়। প্রধানমন্ত্রীর নীতিগত অনুমোদনের পর জনপ্রশাসন মন্ত্রণালয় এই আইনের খসড়া করে মতামতের জন্য বিভিন্ন ক্যাডারের কাছে পাঠায়। সাধারণ মানুষের মতামতের জন্য মন্ত্রণালয়ের ওয়েবসাইটেও তা দেওয়া হয়েছে। জানা গেছে, গত ৩০ এপ্রিল পর্যন্ত এই আইনের ব্যাপারে ৮২২টি মতামত এসেছে।\r\n","status":true,"publishDate":{"$date":{"$numberLong":"1308938400000"}},"createdAt":{"$date":{"$numberLong":"1751550391275"}},"__v":{"$numberInt":"0"}}
{"_id":{"$oid":"68668ad463805761f3fc22ff"},"image":"image-1751550676744.webp","title":"সীমান্ত থেকে রাজধানী—মাদকের শক্তিশালী জাল ","description":"দেশের সীমান্ত এলাকা দিয়ে মাদক ঢুকে ছড়িয়ে পড়ছে সারা দেশে। এর অধিকাংশেরই গন্তব্য রাজধানী ঢাকা। \r\nমাদক ব্যবসায়ীদের সারা দেশে ছড়িয়ে থাকা শক্তিশালী জালের মাধ্যমে সহজে ছড়িয়ে পড়ছে মাদক। আর আইনশৃঙ্খলা রক্ষাকারী বাহিনীর সদস্য ও স্থানীয় রাজনৈতিক নেতাদের সহযোগিতায় আরও সুচারুভাবে চলছে এ ব্যবসা।\r\nমাদকদ্রব্য নিয়ন্ত্রণ অধিদপ্তরের গোয়েন্দা বিভাগের তথ্যমতে, আইনশৃঙ্খলা রক্ষাকারী বাহিনীর অভিযানে মাদক ব্যবসার সঙ্গে জড়িত মাঠপর্যায়ের লোকজন ধরা পড়লেও মূল হোতারা সব সময় রয়ে যায় ধরাছোঁয়ার বাইরে।\r\nপুলিশের মহাপরিদর্শক হাসান মাহমুদ খন্দকার  প্রথম আলো কে বলেন, মাদককে এখন প্রধান অপরাধ হিসেবে গণ্য করা হচ্ছে। মাদক ব্যবসায়ী গ্রেপ্তারে সবচেয়ে বেশি গুরুত্ব দেওয়া হচ্ছে। পুলিশ চেষ্টা করছে মাদক ব্যবসা যাতে নিয়ন্ত্রণে থাকে। \r\nমাদকদ্রব্য নিয়ন্ত্রণ অধিদপ্তরের মহাপরিচালক খন্দকার মোহাম্মদ আলী  প্রথম আলো কে বলেন, মাদক পাচার বন্ধে ভারতের সঙ্গে চুক্তির পর ফেনসিডিল পাচার কমে গেছে। এখন মিয়ানমারের সঙ্গে যে চুক্তি আছে, তা কার্যকর করার জন্য চিঠি দেওয়া হয়েছে। এ চুক্তি কার্যকর হলে ইয়াবা পাচার কমে যাবে। \r\nমাদকের বিরুদ্ধে অভিযানে এখন বড় ভূমিকা রাখছে র‌্যাব। র‌্যাবের মহাপরিচালক মোখলেছুর রহমান বলেন, মাদক ব্যবসা ও ব্যবহারে জড়িত ব্যক্তিদের আইন প্রয়োগকারী বাহিনীর সদস্যরা ধরে আদালতে পাঠানো মাত্র জামিনে মুক্তি পাচ্ছে। জামিনযোগ্য সব ধারা পরিবর্তন করে অজামিনযোগ্য করা এখন সময়ের দাবি। তা না হলে এ অপরাধ কমবে না, কমবে না মাদক ব্যবসায়ীদের নেটওয়ার্কও। \r\n মাদকের রুট:  গোয়েন্দাদের তথ্য অনুযায়ী, দেশের বিভিন্ন স্থানে মাদক কেনাবেচা হলেও এর মূল বাজার হলো রাজধানী ঢাকা। বিভিন্ন সংস্থার জরিপ থেকে ধারণা করা হয়, দেশে ২৫ লাখের মতো মাদকসেবী আছে। এর বেশির ভাগেরই বাস রাজধানীতে। এ কারণে রাজধানীতে মাদকের চাহিদাও সবচেয়ে বেশি। সূত্রমতে, রাজধানীর বাজারে মাদক আসে পাঁচটি পথে। এগুলো হলো, ভারত থেকে সাতক্ষীরা ও যশোর হয়ে সড়কপথে, রেলপথে আখাউড়া হয়ে, চাঁপাইনবাবগঞ্জ, রাজশাহীসহ উত্তরাঞ্চল থেকে সড়কপথে এবং কুমিল্লার বুড়িচং হয়ে সড়কপথে মাদকের চালান ঢাকায় আসছে। তবে মাদক ইয়াবা সব সময়ই কক্সবাজার থেকে আসে। \r\n যশোর সীমান্ত:  মাদক নিয়ন্ত্রণের সঙ্গে জড়িত সরকারি একাধিক কর্মকর্তা মনে করেন, কলকাতার সঙ্গে সহজ যোগাযোগের কারণে মাদক ব্যবসায়ীরা বেনাপোল সীমান্তকে মাদক পাচারের ‘নিরাপদ রুট’ হিসেবে বেছে নিয়েছে। \r\nমাদক নিয়ন্ত্রণ অধিদপ্তর যশোর উপ-অঞ্চলের এক উপপরিচালক গত বছর ১১ মার্চ বেনাপোলে অভিযান চালিয়ে চার কেজি হেরোইনসহ কয়েকজন মাদক ব্যবসায়ীকে গ্রেপ্তার করেন। এ ঘটনার তদন্তের পর বেনাপোলের সমীর রায়, শহীদুল ইসলাম, আশরাফুল ইসলাম ওরফে বেড়ে বাবুকে গ্রেপ্তার করা হয়। যশোর থেকে মূলত বাসে আসে ঢাকায়। এ জন্য রয়েছে বিভিন্ন বয়সের বাহক।\r\n চাঁপাইনবাবগঞ্জ ও রাজশাহী রুট : ভারতীয় সীমান্তবর্তী রাজশাহী ও চাঁপাইনবাবগঞ্জের তিনটি উপজেলার অন্তত ১৯টি ঘাট দিয়ে মাদকদ্রব্য ১৫টি গ্রাম ও মহল্লার আখড়ায় চলে আসে। তারপর সেখান থেকে স্থানীয় মাদক ব্যবসায়ীদের মাধ্যমে তা দেশের বিভিন্ন এলাকায় চলে যাচ্ছে। \r\nস্থানীয় সূত্রমতে, রাজশাহী ও চাঁপাইনবাবগঞ্জের ওপারে ভারত সীমান্তের ভেতরে মালদহ ও মুর্শিদাবাদ জেলায় ১০টি ফেনসিডিলের কারখানা আছে। সীমান্তঘেরা রাজশাহীর তিনটি উপজেলা গোদাগাড়ী, চারঘাট ও বাঘার অন্তত ১৯টি ঘাট দিয়ে ফেনসিডিল ও হেরোইনসহ অন্যান্য মাদকদ্রব্য বাংলাদেশে ঢুকছে। এরপর ট্রেনে ও বাসে করে এগুলো ঢাকায় পাঠানো হয়। ঘাটগুলো হলো: গোদাগাড়ীর চর আষাড়িয়াদহ, রেলবাজার, হাটপাড়া ও সুলতানগঞ্জ। এ ছাড়া চারঘাটের রাওথা, পিরোজপুর, বাঘার মনিগ্রাম ইউনিয়নের মীরগঞ্জ, পানিকামড়া ও আলপাইপুর ঘাট আছে। নাটোরের লালপুর ও দিনাজপুরের হিলি থেকে মাদক আসে। ঢাকায় এসে এসব মাদক ছড়িয়ে পড়ছে অন্যত্র। \r\n সাতক্ষীরা:  সাতক্ষীরার সীমান্ত দিয়ে প্রতিদিন বিপুল পরিমাণ মাদক, বিশেষ করে ফেনসিডিল ভারত থেকে বাংলাদেশ ঢুকছে। এসব ফেনসিডিল স্থানীয় মাদক ব্যবসায়ীদের হাত ঘুরে পৌঁছে যাচ্ছে ঢাকা, বরিশাল খুলনাসহ দেশের বিভিন্ন স্থানে। \r\nএকজন মাদক ব্যবসায়ী জানান, সীমান্তের ওপারে উত্তর চব্বিশ পরগনা জেলার মাদক ব্যবসায়ীরা কলকাতা, বারাসাত, হাবড়া, বসিরহাট থেকে ফেনসিডিল এনে বাংলাদেশ সীমান্তে মজুত করে রাখে। তারপর সুযোগ বুঝে পাচার করে বাংলাদেশে। \r\n কুমিল্লা ও আখাউড়া রুট:  রাজধানীতে মাদকের বড় চালান আসে ট্রেনে করে। আখাউড়া সীমান্ত থেকে আসা এসব চালানে আসে মূলত ফেনসিডিল। ঢাকার কমলাপুর ও আশপাশের স্টেশনে এসব ফেনসিডিল নামানো হয়। ত্রিপুরার আগরতলা থেকে আসছে এসব ফেনসিডিল। মাদক ব্যবসায়ীরা আখাউড়া, চান্দুরা সড়ক হয়ে নারায়ণগঞ্জে ও ঢাকায় ফেনসিডিলের চালান পাঠাচ্ছে। রাজধানীতে এই চালান এসে পৌঁছায় টিটিপাড়া নাসিরের বস্তিতে। সেখানে পিপন ও বেলাল পাইকারি কেনাবেচা করে। নাসিরের সহযোগী স্বামীবাগ মুন্সিরটেকের মনির ও বুদ্দিন। মুনির বর্তমানে ভারতে অবস্থান করে চালান পাঠাতে সহায়তা করে। বুদ্দিন ছাড়াও মিল ব্যারাকের ডাকাত শহীদের লোকজন যাত্রাবাড়ী ও দোলাইরপাড় এলাকায় হেরোইন কেনাবেচা করে। কুমিল্লা থেকে হেরোইন আসে ধলপুর সিটিপল্লির হক্কা মহাজনের মেয়ে হোসনা ও গণকটুলী লেনের মুক্তারের কাছে। তারা পাইকারি বিক্রেতা বলে জানা গেছে।\r\n ইয়াবা রুট:  নেশার বড়ি ‘ইয়াবা’ মিয়ানমার থেকে কক্সবাজারের টেকনাফ সীমান্ত দিয়ে প্রবেশ করে সারা দেশে ছড়িয়ে পড়ে। সূত্র জানায়, ইয়াবা পাচারকারী হিসেবে ৩৭৬ জনের নাম রয়েছে। এর মধ্যে অন্তত ২০ জন নারী। \r\nপুলিশ ও সংশ্লিষ্ট সূত্র জানায়, ২০০১ সালের দিকে টেকনাফে সর্বপ্রথম ইয়াবার চালান নিয়ে আসেন মিয়ানমারের নাগরিক পিচ্চি আনোয়ার। এখন টেকনাফের পাঁচ শতাধিক তরুণ যুবক ইয়াবা পাচারের সঙ্গে জড়িত। \r\nস্থানীয় কয়েকটি সূত্রে জানা গেছে, ঢাকার বায়তুল মোকারম মার্কেট এলাকার জাকির মোল্লা টেকনাফ থেকে আসা সিংহভাগ ইয়াবার চালান নিয়ে যেত। র‌্যাবের হাতে আটক ইয়াবা ব্যবসায়ী আমিন হুদার মূল সহযোগী এই জাকির। এ ছাড়া বাসাবোর হুমায়ুন, উত্তরার বাবুল, ফোরকান, গুলশানের দীপু টেকনাফ থেকে এখনো নিয়মিত ইয়াবার চালান ঢাকায় নিয়ে যায়। কক্সবাজারের টেকনাফের নেঙ্গুর বিল এলাকার মোস্তাক, দিদার, পশ্চিম গোদার বিলের সেলিম ফারুক, কুলালপাড়ার মোস্তাক, ডেইলপাড়ার রফিক, আমিন মাঠপর্যায়ের ইয়াবা ব্যবসায়ী হলেও টেকনাফের ইয়াবা ব্যবসা নিয়ন্ত্রণ করেন এক সাংসদের দুই ভাই ও স্থানীয় একটি ইউনিয়ন পরিষদের এক চেয়ারম্যান। তাদের সঙ্গে ২২ জনের একটি সিন্ডিকেট রয়েছে। এরা ঢাকা থেকে চট্টগ্রামে ইয়াবা সরবরাহ করে। \r\n সীমান্তে ফেনসিডিলের কারখানা:  ভারত-বাংলাদেশ সীমান্তের কাছাকাছি এলাকায় গড়ে উঠেছে নিষিদ্ধ মাদক ফেনসিডিল তৈরির ৩২টি কারখানা। এসব কারখানায় উৎপাদিত ফেনসিডিল চোরাপথে এসে বাংলাদেশে ছড়িয়ে পড়ছে। \r\nবর্ডার গার্ড বাংলাদেশের মহাপরিচালক মেজর জেনারেল রফিকুল ইসলাম  প্রথম আলো ক বলেন, বিএসএফের সঙ্গে বৈঠকে ফেনসিডিল কারখানার তালিকা দিয়ে ওই সব কারখানার বিরুদ্ধে ব্যবস্থা নিতে অনুরোধ করা হয়। \r\n LiP: মাদকদ্রব্য নিয়ন্ত্রণ অধিদপ্তর সূত্রে জানা গেছে, একজন মাদকাসক্ত প্রতিদিন মাদকের পেছনে গড়ে ৮৭ দশমিক ৫ টাকা খরচ করে। এই হিসেবে ২৫ লাখ মাদকাসক্ত প্রতি মাসে খরচ করে ৬৫৬ কোটি ২৫ লাখ টাকা, যা বছরে দাঁড়ায় সাত হাজার ৮৭৫ কোটি টাকায়। ","status":true,"publishDate":{"$date":{"$numberLong":"1309111200000"}},"createdAt":{"$date":{"$numberLong":"1751550676805"}},"__v":{"$numberInt":"0"}}
{"_id":{"$oid":"68668b0463805761f3fc2303"},"image":"image-1751550724874.webp","title":"কেনাকাটার ৫০ কোটি টাকা খরচ করতে পারেনি পুলিশ","description":" জাতিসংঘ শান্তিরক্ষা মিশন ও আইনশৃঙ্খলা পরিস্থিতি নিয়ন্ত্রণের জন্য নেওয়া ১২টি প্রকল্পে কোনো সরঞ্জামই কিনতে পারেনি পুলিশ সদর দপ্তর। এসব কেনাকাটা নিয়ে ফাইল চালাচালি করতে করতেই অর্থবছর শেষ হয়ে যায়। পরে কেনাকাটা বাবদ বরাদ্দ পাওয়া প্রায় ৫০ কোটি টাকা মন্ত্রণালয়ে ফেরত পাঠানো হয়।\r\nজানতে চাইলে কেনাকাটার দায়িত্বপ্রাপ্ত পুলিশের সহকারী মহাপরিদর্শক মাহবুব আলম  প্রথম আলো কে বলেন, মন্ত্রণালয়ের সিদ্ধান্ত না পাওয়ায় কেনাকাটা করা সম্ভব হয়নি। সে কারণে বরাদ্দের টাকা ফেরত দেওয়া হয়েছে। কিছু টাকা চলতি বছরের বাজেটের সঙ্গে সংযুক্ত করা হচ্ছে বলে তিনি জানান।\r\nতবে স্বরাষ্ট্র মন্ত্রণালয়ের যুগ্ম সচিব (পুলিশ) নাজিম উদ্দিন চৌধুরী এ সম্পর্কে বলেন, পুলিশের বেশির ভাগ দরপত্রই ছিল ত্রুটিপূর্ণ। এ কারণে কেনাকাটার অনুমোদন মেলেনি।\r\nপুলিশ সদর দপ্তরের সূত্র জানায়, গত বছর পুলিশের বার্ষিক পরিকল্পনায় ১২টি প্রকল্পে সরঞ্জাম কেনার পরিকল্পনা নেওয়া হয়েছিল। এসব সরঞ্জামের মধ্যে ছিল দাঙ্গা দমনের গাড়ি, ৩৫০ সিসির মোটরসাইকেল, উদ্ধার অভিযানে অংশ নেওয়ার উপযোগী ট্রাক, ২০০০ নাইন এমএম পিস্তল, নয়টি ঘোড়া, ছয়টি স্পিডবোট, ইন্টারনেটে আড়ি পাতার যন্ত্র, শান্তিরক্ষা মিশনে ব্যবহার উপযোগী বিশেষ ধরনের দাঙ্গা দমনের গাড়ি ও বিভিন্ন আকারের ৩৬টি জেনারেটর।\r\nপুলিশ সদর দপ্তরের কর্মকর্তাদের অভিযোগ, এসব সরঞ্জামের জন্য দরপত্র চেয়ে তা মূল্যায়নের পর স্বরাষ্ট্র মন্ত্রণালয়ে পাঠানো হয়। কিন্তু তুচ্ছ অজুহাতে মন্ত্রণালয় সেসব দরপত্র বাতিল করে পুনঃদরপত্র আহ্বান করতে বলে। এতে প্রতিবারই তিন-চার মাস সময় পেরিয়ে যায়। এভাবে কাগজপত্র চালাচালি করতে করতেই শেষ হয়ে যায় অর্থবছর।\r\n  যেসব অর্থ ফেরত গেছে:  কাগজপত্রে দেখা গেছে, গত অর্থবছরে পুলিশের জন্য ৩৫০ সিসির ২০টি মোটরসাইকেল কেনার দরপত্র চাওয়া হয়েছিল। কিন্তু স্বরাষ্ট্র মন্ত্রণালয় ৩৫০ সিসির মোটরসাইকেল কিনতে আপত্তি জানায়। এ নিয়ে কয়েক দফা চিঠি চালাচালি চলে। এক দফা দরপত্রও বাতিল করা হয়। অর্থবছর শেষ হয়ে যাওয়ায় এ খাতের এক কোটি ৬৫ লাখ টাকা মন্ত্রণালয়ে ফেরত গেছে।\r\nদাঙ্গা দমনের জন্য দুটি বিশেষ ধরনের গাড়ি কেনার জন্য দুই কোটি ৭৬ লাখ টাকা বরাদ্দ দেওয়া হয়। দরপত্র শেষে গত ৩১ মে এ-সংক্রান্ত কাগজপত্র পাঠানো হয়। কিন্তু স্বরাষ্ট্র মন্ত্রণালয়ে এ ব্যাপারে কোনো সিদ্ধান্ত দেওয়ার আগেই বছর শেষ হয়ে যায়। একইভাবে শান্তিরক্ষা মিশনে ব্যবহার উপযোগী বিশেষ ধরনের পাঁচটি ট্রাক কেনার জন্য বরাদ্দ দেওয়া এক কোটি ৯৯ লাখ টাকা ফেরত গেছে।\r\nসূত্র জানায়, পুলিশের জন্য অস্ট্রিয়ায় তৈরি ৯ এমএম পিস্তল কেনার সিদ্ধান্ত হয়েছিল। এর আগের বছরেও এক হাজার পিস্তল কেনার পরিকল্পনা নেওয়া হয়। কিন্তু অস্ট্রিয়া সরকার বাংলাদেশের জন্য ৯ এমএম পিস্তলের ব্যাপার ছাড়পত্র দিতে অনীহা প্রকাশ করে। সরবরাহকারী এরপর যুক্তরাষ্ট্র থেকেও ছাড়পত্র নেওয়ার চেষ্টা করে। কিন্তু ওই দেশও ছাড়পত্র দিতে অপারগতা প্রকাশ করে। এতে পুরো প্রকল্পটি ভেস্তে যায়। গত ২০০৮-২০০৯ অর্থবছরে পিস্তল কেনা বাবদ আড়াই কোটি টাকার মঞ্জুরিও বাতিল করা হয়। একইভাবে গত অর্থবছরের বাতিল করা হয় আরও তিন কোটি ৩৩ লাখ টাকার বরাদ্দ।\r\nএকইভাবে পুলিশ একাডেমি সারদার জন্য নয়টি ঘোড়া কেনার দরপত্র চাওয়া হয়। এ খাতে বরাদ্দ ছিল ৫৮ লাখ ৫৪ হাজার টাকা। এ নিয়ে প্রথম দফা দরপত্র স্বরাষ্ট্র মন্ত্রণালয় ফেরত পাঠিয়ে দেয়। আবার দরপত্র আহ্বান করা হলে তা-ও বাতিল করা হয়। শেষ পর্যন্ত এ খাতের বরাদ্দ বর্তমান অর্থবছরের সঙ্গে যুক্ত করা হয়।\r\n স্বরাষ্ট্র মন্ত্রণালয়ের বক্তব্য:  মন্ত্রণালয়ের সূত্র জানায়, ঘোড়া কেনার প্রথম দরপত্র বাতিল করার কথা বলা হলেও খুব কম সময়ের মধ্যে আবার দরপত্র চাওয়া হয়। এতে প্রতিটি ঘোড়ার জন্য অতিরিক্ত দুই লাখ ১৬ হাজার দাম চাওয়া হয়। এ কারণে পুরো দরপত্র বাতিল করা হয়। স্পিডবোট কেনার ক্ষেত্রে একই ধরনের অনিয়ম করা হয়েছে। দেখা গেছে, তুচ্ছ অজুহাতে সর্বনিম্ন দরদাতাকে কাজ দেওয়া হয়নি। আবার দরপত্র করে একই প্রতিষ্ঠানের পক্ষ থেকে সাত লাখ টাকা বেশি দামে দরপ্রস্তাব নেওয়া হয়।\r\nইন্টারনেটে আড়িপাতার যন্ত্র কেনার ব্যাপারে স্বরাষ্ট্র মন্ত্রণালয়ের কর্মকর্তারা জানিয়েছেন, সময়মতো কেনাকাটা করতে না পারার কারণে ওই অর্থ চলতি অর্থবছরের হিসাবে সংযুক্ত করা হয়েছে। এ টাকা নিয়ে পুলিশের জন্য পিকআপ কেনা হচ্ছে। ৩৬টি জেনারেটর ক্রয়ের ক্ষেত্রে বলা হয়েছে, কেবল একটি প্রতিষ্ঠানকে বেশি দামে ক্রয় আদেশ দেওয়ার সুপারিশ করা হয়েছে। এতে সরকারের অতিরিক্ত আড়াই কোটি টাকা বেশি খরচ হতো। এ কারণে দরপত্র বাতিল করা হয়েছে।\r\nশান্তিরক্ষা মিশনে ব্যবহার উপযোগী বিশেষ ধরনের গাড়ির ক্ষেত্রে মন্ত্রণালয় বলছে, সাতটি প্রতিষ্ঠানের মধ্যে ছয়টি প্রতিষ্ঠানকে তুচ্ছ অজুহাতে বাদ দিয়ে সর্বোচ্চ দরদাতাকে কার্যাদেশ দেওয়া হয়। এতে এক কোটি ৮৬ লাখ টাকা অতিরিক্ত খরচ হতো। এ কারণে ওই দরপত্র বাতিল করা হয়।\r\nস্বরাষ্ট্র মন্ত্রণালয়ের যুগ্ম সচিব (পুলিশ) নাজিম উদ্দিন চৌধুরী এ প্রসঙ্গে বলেন, পুলিশের কেনাকাটার ক্ষেত্রে কাগজপত্র ঠিক থাকে না। এসব নিয়ে চিঠি চালাচালি করতে হয়। এতে সময় বেশি লাগে। অনেক সময় পণ্যের দরও ঠিক থাকে না।\r\n চলতি বাজেটে বরাদ্দ:  চলতি অর্থবছরে পুলিশের জন্য মোট বরাদ্দ রাখা হয়েছে চার হাজার ৫৪৪ কোটি ৮৮ লাখ টাকা। চলতি সংশোধিত বাজেটে বরাদ্দ ছিল চার হাজার ২৭৩ কোটি ১০ লাখ টাকা। এসব বরাদ্দের মধ্যে বাংলাদেশ পুলিশ অধিদপ্তরের জন্য দুই হাজার ৭৭ কোটি ৪১ লাখ টাকা, মহানগর পুলিশের জন্য ৭০৯ কোটি ৫৯ লাখ টাকা, জেলা পুলিশের জন্য এক হাজার ৫৪০ কোটি নয় লাখ টাকা, উপজেলা পুলিশের জন্য পাঁচ কোটি ৭২ লাখ টাকা, রেলওয়ে পুলিশের জন্য ২৯ কোটি এক লাখ টাকা, পুলিশ প্রশিক্ষণ কেন্দ্রের জন্য ৫২ কোটি ৯৪ লাখ, বিশেষ শাখার (স্পেশাল ব্রাঞ্চ) জন্য ৮৩ কোটি ৮২ লাখ টাকা এবং পুলিশের অপরাধ তদন্ত বিভাগের (সিআইডি) ৪৬ কোটি ২৫ লাখ টাকা বরাদ্দ দেওয়া হয়েছে। এসব বরাদ্দের বেশির ভাগই বেতন ও অন্য খাতে ব্যয় হয়ে থাকে।","status":true,"publishDate":{"$date":{"$numberLong":"1310148000000"}},"createdAt":{"$date":{"$numberLong":"1751550724939"}},"__v":{"$numberInt":"0"}}
{"_id":{"$oid":"68668b3563805761f3fc2307"},"image":"image-1751550773013.webp","title":"জয়ী ৪৯ শতাংশ চেয়ারম্যান সরকারি দলের  পুলিশের পরিসংখ্যানে তথ্য ","description":" সম্প্রতি অনুষ্ঠিত ইউনিয়ন পরিষদ (ইউপি) নির্বাচনে চেয়ারম্যান পদে সরকারি দলের সমর্থকেরাই বিজয়ী হয়েছেন বেশি। এ তথ্য পুলিশ কতৃ‌র্পক্ষের। তাদের পরিসংখ্যান অনুযায়ী, নির্বাচিত চেয়ারম্যানদের মধ্যে ৪৯ দশমিক ৯৩ শতাংশ সরকারি দলের সঙ্গে যুক্ত। \r\nপুলিশের অতিরিক্ত মহাপরিদর্শক এ কে এম শহীদুল হক বিষয়টি জানিয়ে  প্রথম আলো কে বলেন, আইনশৃঙ্খলা নিয়ন্ত্রণের জন্য পুলিশ সারা দেশে ইউনিয়ন পরিষদ নির্বাচন গভীরভাবে পর্যবেক্ষণ করেছে। এ পর্যবেক্ষণের সময়ই প্রার্থীদের দলীয় পরিচয়ের বিষয়টি উঠে এসেছে। \r\nপুলিশের পরিসংখ্যানে দেখা গেছে, ঘোষিত ফলের মধ্যে সরকারদলীয় নেতা-কর্মীদের মধ্যে এক হাজার ৮৫৯ জন চেয়ারম্যান হিসেবে নির্বাচিত হয়েছেন। বিএনপির নেতা-কর্মীরা চেয়ারম্যান নির্বাচিত হয়েছেন এক হাজার ৩৮৪টি ইউপিতে। শতাংশের হিসাবে এর হার ৩৭ দশমিক ১৭। এ ছাড়া জাতীয় পার্টির (এরশাদ) কর্মীরা ১০৯, জামায়াতে ইসলামী ১২০, কমিউনিস্ট পার্টি তিন, জনসংহতি সমিতি নয়, ইউপিডিএফ ১২, জাসদ ১২ এবং কোনো দলের সঙ্গে যুক্ত নন বলে পরিচিতরা ১৯৬টি ইউপিতে চেয়ারম্যান পদে জয়ী হয়েছেন।\r\nসরকার সমর্থকদের বেশি জেতার সম্ভাব্য কারণ সম্পর্কে জানতে চাইলে স্থানীয় সরকার বিশেষজ্ঞ তোফায়েল আহমেদ  প্রথম আলো কে বলেন, ‘ভোটাররা উন্নয়নের প্রত্যাশায় সরকার-সমর্থিত প্রার্থীকে ভোট দিয়েছেন। তা ছাড়া বিএনপি মাঠ পর্যায়ে নিজেদের গুছিয়ে নিতে পারেনি।’\r\nপাশাপাশি এবারের নির্বাচনের মান নিয়ে কিছুটা হতাশা প্রকাশ করেন তোফায়েল আহমেদ। তিনি বলেন, ‘নিকট অতীতে যে কয়টি নির্বাচন হয়েছে, তার তুলনায় এবারের ইউপি নির্বাচনে বিচ্যুতি হয়েছে অনেক বেশি। অতীতের বিশৃঙ্খলা ফিরে এসেছে। নির্বাচনে প্রার্থীদের রাজনৈতিক পরিচয় প্রাধান্য পেয়েছে। অনেক জায়গায় জবরদস্তি হয়েছে। এটি ভবিষ্যতের নির্বাচনের জন্য খারাপ ইঙ্গিত বহন করে।’\r\n৩১ মে থেকে ৭ জুলাই পর্যন্ত ৫৬টি জেলার প্রায় তিন হাজার ৮০০ ইউপিতে নির্বাচনের তফসিল ঘোষণা করা হয়। এর মধ্যে আড়াই শতাধিক ইউপিতে সীমানাসংক্রান্ত জটিলতা এবং মামলার কারণে নির্বাচন স্থগিত করা হয়। তিন হাজার ৭৫৪টি ইউপির মধ্যে তিন হাজার ৭২৩টির ফল ঘোষণা করা হয়েছে। ফল স্থগিত করা হয়েছে ৫৮টির। দেশের ৬০টি জেলার ৪৩৪টি উপজেলায় নির্বাচন হয়েছে বলে পুলিশের পরিসংখ্যানে উল্লেখ করা হয়েছে।\r\nপুলিশ সদর দপ্তরের কর্মকর্তারা বলেছেন, ইউপি নির্বাচনে রাজনৈতিক পরিচয় মুখ্য না থাকলেও ভোটারদের কাছে প্রার্থীর দলীয় পরিচয়টি গুরুত্বপূর্ণ। এ কারণে নির্বাচনের আগে প্রার্থী তালিকা তৈরির সময় পুলিশ তাঁদের কাগজপত্রে দলীয় পরিচয়ের বিষয়টিও উল্লেখ করে। নির্বাচনের পরে সেই তালিকা ধরেই ফলের পূর্ণাঙ্গ তালিকা তৈরি করে পুলিশ প্রশাসন।\r\nশুক্রবার এ ব্যাপারে জানতে চাইলে আওয়ামী লীগের যুগ্ম সম্পাদক মাহবুব উল আলম হানিফ বলেন, ‘এবারের ইউনিয়ন পরিষদ নির্বাচন সুষ্ঠু হয়েছে। অতীতের যেকোনো তৃণমূল পর্যায়ের নির্বাচনের চেয়ে সুষ্ঠু হয়েছে। নির্বাচনের সময় বা তার আগে কোনো সহিংস ঘটনা ঘটেনি। তবে নির্বাচনের পরে কিছু কিছু জায়গায় ব্যালট পেপার ও ব্যালট বাক্স ছিনতাই নিয়ে সহিংসতা ঘটেছে।’\r\nসরকারি প্রভাব বিস্তারের ব্যাপারে বিরোধীদের অভিযোগ প্রসঙ্গে জানতে চাইলে হানিফ বলেন, ‘স্থানীয় পর্যায়ের এই নির্বাচনকে দলীয়ভাবে বিশ্লেষণের সুযোগ নেই। সরকারের পক্ষ থেকে প্রভাব বিস্তারেরও প্রশ্ন আসে না।’\r\nতবে বিএনপির যুগ্ম মহাসচিব রুহুল কবির রিজভী অভিযোগ করেন, সরকার এ নির্বাচনে ‘সর্বোচ্চ প্রভাব’ খাটিয়েছে। অনেক জায়গায় প্রতিপক্ষের বিজয়ী প্রার্থীকে জোর করে পরাজিত ঘোষণা করা হয়েছে। রিজভী বলেন, সার্বিক বিষয়ে জানার জন্য বিএনপি থেকে মাঠ পর্যায়ে চিঠি পাঠানো হয়েছে। এসব তথ্য আসতে দিন সাতেক সময় লাগবে। তার পরই এ বিষয়ে আনুষ্ঠানিক প্রতিক্রিয়া জানাবে বিএনপি।\r\n \r\n","status":true,"publishDate":{"$date":{"$numberLong":"1310234400000"}},"createdAt":{"$date":{"$numberLong":"1751550773027"}},"__v":{"$numberInt":"0"}}
{"_id":{"$oid":"68668bf763805761f3fc230c"},"image":"image-1751550967952.webp","title":"তাহেরের হেরফের নেই!","description":"কামরুল হাসান  ও  এম জে আলম , লক্ষ্মীপুর থেকে\r\nইঞ্জিন, আসন, চাকা—কোনো কিছুই আগের মতো নেই। কাঠামোটা এখনো টিকে আছে। তবে রং চটে গেছে, ধরেছে মরিচা। লক্ষ্মীপুর মডেল থানা চত্বরে ১০ বছর ধরে পড়ে আছে মাইক্রোবাসটি। এটি বিএনপির নেতা নুরুল ইসলাম হত্যা মামলার আলামত।\r\nস্থানীয় লোকজনের সঙ্গে কথা বলে জানা গেছে, মাইক্রোবাসটি নতুন করে আবার থানায় আগত মানুষের নজর কাড়ছে। তাহেরপুত্র বিপ্লবের ফাঁসির দণ্ড মওকুফের পর মামলার এই আলামতের মধ্যে এখন নতুন সন্ত্রাসের আলামত দেখছে এলাকার মানুষ। দিন কয়েক আগে নুরুল ইসলামের স্মৃতিস্তম্ভ ভেঙে ফেলা এলাকার মানুষের এই আশঙ্কাকে আরও জোরালো করেছে।\r\nস্থানীয় লোকজন জানিয়েছেন, এই মাইক্রোবাসে চড়েই দাপিয়ে বেড়াতেন লক্ষ্মীপুরের বিতর্কিত আওয়ামী লীগের নেতা আবু তাহেরের বড় ছেলে ফাঁসির আসামি এ এইচ এম বিপ্লব, পালিত ছেলে আবদুল জব্বার লাবু ও তাঁর সাঙ্গপাঙ্গরা। বিভিন্ন সূত্রের তথ্যমতে, ১৯৯৮ থেকে ২০০০ সাল পর্যন্ত কমপক্ষে ১০টি খুন ও এক ডজনের বেশি সন্ত্রাসী কর্মকাণ্ডে এই মাইক্রোবাস ব্যবহৃত হয়েছিল। এই মাইক্রোবাস নিয়েই লক্ষ্মীপুর পৌর ছাত্রদলের নেতা মুনছুর আহমেদ ও আনোয়ার হোসেন জুলফুর দুই হাতের সব আঙুল কেটে ফেলেন তাহেরের বড় ছেলে বিপ্লব। সেই মামলায় তাঁর সাজাও হয়েছিল।\r\nকিন্তু এত দিন পরও এলাকাবাসী গণমাধ্যমের সামনে কোনো কথা বলতে রাজি হননি। লক্ষ্মীপুরে এসে কয়েক দফা চেষ্টার পর দুই তরুণের সঙ্গে যোগাযোগ হয়। শেষ পর্যন্ত তাঁরা কথা বলতে রাজি হন, কিন্তু ভয়ে ছবি তুলতে সম্মত হননি। এমন আতঙ্ক এখন লক্ষ্মীপুরজুড়ে। \r\nআঙুল হারানো মুনছর  প্রথম আলো কে শুধু বললেন, ‘রাষ্ট্রের সর্বোচ্চ মহল থেকে যখন অবিচার হয়, তখন আত্মহত্যা করা ছাড়া আর উপায় থাকে না।’\r\nবিএনপির নেতা নুরুল ইসলাম হত্যা মামলায় তাহেরের ছেলে এ এইচ এম বিপ্লবের মৃত্যুদণ্ডাদেশ দেন আদালত। কিন্তু তাহেরের আবেদনের পরিপ্রেক্ষিতে রাষ্ট্রপতি তাঁর মৃত্যুদণ্ডাদেশ মওকুফ করেন। নুরুল ইসলাম হত্যা মামলা ছাড়াও বিপ্লব আরও চারটি হত্যা মামলার আসামি। এর মধ্যে দুটিতে তাঁর যাবজ্জীবন সাজা হয়েছে। তিনি বর্তমানে লক্ষ্মীপুর কারাগারে আছেন। বিপ্লবের এই সাজা মওকুফ নিয়ে লক্ষ্মীপুরবাসীর মনে আবার আতঙ্ক ভর করেছে। সবার একই আশঙ্কা, বিপ্লব মুক্ত হলেই আবার সন্ত্রাসী কর্মকাণ্ড শুরু হবে।\r\nনিজের ছেলে বিপ্লবের সন্ত্রাসী কর্মকাণ্ড ও সাজা মওকুফ হওয়া প্রসঙ্গে জানতে চাইলে তাহের বলেন, ‘বিপ্লবের নাম কে জানত, এখন সবাই তাকে চেনে। সে জেলা কমিটির (আ.লীগ) সদস্যও না। অথচ আজ প্রধানমন্ত্রী, মন্ত্রী, বিরোধী নেতা, ড. কামাল, সুরঞ্জিত সেন, মোহাম্মদ নাসিম—সবার মুখে মুখে তার নাম। টেলিভিশনে তাকে নিয়ে টক শো হচ্ছে। সে এখন জাতীয় নেতা। এক কোটি টাকা খরচ করেও এমন নাম পাওয়া যাবে না। ছেলেকে বলেছি, তুই এখন মরলেও আমি খুশি।’\r\nতবে তাহেরকে নিয়ে জনমনে আতঙ্ক থাকলেও বর্তমান সরকার ক্ষমতায় আসার পর তাঁর বিরুদ্ধে সন্ত্রাসী কর্মকাণ্ডের অভিযোগ কমই হয়েছে। কেবল মেয়র নির্বাচনের সময় তিনি বিভিন্ন কেন্দ্র থেকে প্রতিপক্ষের লোকজনকে বের করে দিয়েছিলেন বলে অভিযোগ রয়েছে। তাহের অবশ্য এ অভিযোগ অস্বীকার করে বলেছেন, ‘আওয়ামী লীগ, যুবলীগ, ছাত্রলীগ—কেউ আমাকে ভোট দেয়নি। তারা আমার বিরোধিতা করেছে। পৌর নির্বাচনে আমি কারও কাছে ভোট চাইতেও যাইনি, লোকজন ভালোবেসে আমাকে ভোট দিয়েছে।’\r\nলক্ষ্মীপুর মডেল থানার ভারপ্রাপ্ত কর্মকর্তা গোলাম সরোয়ার  প্রথম আলো কে বলেন, এই সরকারের আমলে তাহের ও তাঁর ছেলেদের বিরুদ্ধে কোনো মামলা বা অভিযোগ দায়ের হয়নি, যা আছে সব বিগত সময়ের অভিযোগ।\r\n উন্নয়নকাজের নিয়ন্ত্রণ:  স্থানীয় সূত্রগুলো জানায়, বর্তমান সরকার ক্ষমতায় আসার পর লক্ষ্মীপুর পৌরসভাসহ জেলায় যত সরকারি উন্নয়নকাজ হয়েছে, এর প্রায় সবই নিয়ন্ত্রণ করেছেন তাহের। এ ক্ষেত্রে তাঁর পক্ষে সব দেখাশোনা করেছেন মেজো ছেলে এ কে এম সালাউদ্দিন টিপু। জেলা পরিষদ, শিক্ষা প্রকৌশল, স্থানীয় সরকার প্রকৌশল অধিদপ্তর, সড়ক ও জনপথ অধিদপ্তরের যাবতীয় ঠিকাদারি কাজের নিয়ন্ত্রণ তাঁরই হাতে। তাঁর কথামতোই সব কাজ ভাগ হয়েছে, সেভাবেই দরপত্রে ঠিকাদারেরা অংশ নিয়েছেন। তবে সংশ্লিষ্ট বিভাগের স্থানীয় কর্মকর্তারা এ নিয়ে কথা বলতে রাজি হননি।\r\nনাম প্রকাশে অনিচ্ছুক একজন পৌর কাউন্সিলর অভিযোগ করেন, দরপত্র চাওয়ার আগেই বাস টার্মিনালের সীমানাদেয়াল নির্মাণের কাজ মেয়র তাঁর পছন্দের ঠিকাদারকে দিয়ে দেন।\r\nতবে মেয়র তাহের এসব অভিযোগ অস্বীকার করেন।  প্রথম আলো কে তিনি বলেন, ‘কে আমার নাম কইছে, কন।’ লোকজন বলেছে, আপনার নামেই তো এসব হয়ে থাকে—এ কথার জবাবে তাহের বলেন, ‘ওই আমলে (বিগত আওয়ামী লীগ আমল) হয়ে থাকতে পারে। এবার আমি কোনো এক্সইএনকে (নির্বাহী প্রকৌশলী) একটি ফোনও করিনি।’\r\n পরবর্তী লক্ষ্য সাংসদ হওয়া:  এলাকার বিভিন্ন শ্রেণী-পেশার মানুষের সঙ্গে কথা বলে জানা গেছে, তাহের এখন স্বপ্ন দেখছেন আগামী নির্বাচনে আওয়ামী লীগের মনোনয়নে সাংসদ নির্বাচিত হওয়ার। এর আগে তিনি জেলা আওয়ামী লীগের সভাপতি হতে চান। এরপর আগামী নির্বাচনে দলীয় মনোনয়ন চাইবেন। এভাবে প্রস্ত্ততি নিচ্ছেন তাহের। দল চার ভাগে বিভক্ত হলেও ইউনিয়ন পরিষদ (ইউপি) নির্বাচনে তিনি নিজের পছন্দের লোকদের জিতিয়ে এনেছেন। তাঁদের মধ্যে সন্ত্রাসী হিসেবে পরিচিত দুই ইউপি চেয়ারম্যানও রয়েছেন বলে স্থানীয় সূত্রগুলো বলছে। \r\nনিজের ‘ভাবমূর্তি’ উজ্জ্বল করতে পৌরসভার বাজেট ঘোষণার সময় ৬৫টি খাসি কেটে ভোজ দিয়েছেন তাহের। বিএনপি-জামায়াতের নেতারা সেই ভোজে অংশ নিয়েছেন, বক্তৃতাও করেছেন। তাহের এ প্রসঙ্গে বলেন, ‘আমি পৌর মেয়র হিসেবে আমন্ত্রণ করেছি, এমপি হলেও আমন্ত্রণ করব।’\r\nজেলা বিএনপির সাধারণ সম্পাদক ও সাবেক পৌর মেয়র সাহাবুদ্দিন সাবু  প্রথম আলো কে বলেন, তাহেরের লক্ষ্য আগামী সংসদ নির্বাচনে প্রার্থী হওয়া। তাই নিজের ভাবমূর্তি উদ্ধারে তিনি এটা করেছেন।\r\nজেলা আওয়ামী লীগের সভাপতি এম আলাউদ্দিন  প্রথম আলো কে বলেন, দলের কাউন্সিলররা সিদ্ধান্ত নেবেন, কে সভাপতি হবেন। কেউ চাইলেই তিনি সভাপতি হবেন, তা তো নয়।\r\nসংসদ নির্বাচনের ইচ্ছা আছে কি না, জানতে চাইলে তাহের  প্রথম আলো কে বলেন, ‘পৌরসভা নির্বাচনের সময় মানুষের কাছে ওয়াদা করেছিলাম, আমি আর নির্বাচন করব না। কথা তো রাখতে হবে। তবে নেত্রী (শেখ হাসিনা) যদি চায়, তাহলে তো আমি আর না করতে পারব না।’\r\n","status":true,"publishDate":{"$date":{"$numberLong":"1311616800000"}},"createdAt":{"$date":{"$numberLong":"1751550967975"}},"__v":{"$numberInt":"0"}}
{"_id":{"$oid":"68668c3063805761f3fc2310"},"image":"image-1751551024449.webp","title":"কারাগারে ‘বড় মিয়া’র বিলাসী জীবন  সাংবাদিকরা মাইনষের জাত না: তাহের ","description":"কামরুল হাসান  ও  এম জে আলম   লক্ষ্মীপুর থেকে \r\nকারাগারে বসেই বাড়ির রান্না করা খাবার খাচ্ছেন। প্রতিদিন আত্মীয়স্বজনের সঙ্গে দেখা করছেন। দরকার হলে মোবাইল ফোনে কথাও বলছেন। তাঁর ইচ্ছাই যেন সেখানকার নিয়ম। লক্ষ্মীপুর কারাগারে এমনই জীবন যাপন করছেন একাধিক খুনের মামলায় সাজাপ্রাপ্ত আসামি ‘বড় মিয়া’।\r\nএই বড় মিয়া হলেন এ এইচ এম বিপ্লব। লক্ষ্মীপুরের পৌর মেয়র আবু তাহেরের বড় ছেলে। শুধু তাহেরের বড় ছেলে বলেই নয়, বিগত আওয়ামী লীগ সরকারের আমলে লক্ষ্মীপুরের অপরাধ জগতের সবচেয়ে দুর্ধর্ষ হিসেবে বিপ্লবকে সমীহ করে বড় মিয়া ডাকেন সাঙ্গপাঙ্গরা। কারাগারে বড় মিয়ার সঙ্গে আছেন তাঁর আরেক ‘গুণধর’ ভাই আবদুল জব্বার ওরফে লাবু (তাহেরের পালিতপুত্র)। লাবু পাঁচটি খুনের মামলার আসামি, দুটিতে যাবজ্জীবন সাজা হয়েছে।\r\nবহুল আলোচিত নুরুল ইসলাম হত্যা মামলায় বিপ্লবের ফাঁসির দণ্ড সম্প্রতি রাষ্ট্রপতি মওকুফ করেছেন। এ খবর  প্রথম আলো সহ বিভিন্ন সংবাদপত্রে প্রকাশ হওয়ার পর আবার আলোচনায় আসেন লক্ষ্মীপুরের একসময় ‘গডফাদার’ হিসেবে পরিচিত তাহের ও তাঁর ছেলে বিপ্লব। এ অবস্থায় বড় মিয়ার কারাগারের বিলাসী জীবনযাপন যাতে সাংবাদিকদের নজরে না পড়ে, সে জন্য লক্ষ্মীপুর কারাগারের সামনে তাহেরের লোকজন দিনের বেলায় পাহারা বসিয়েছেন বলে স্থানীয় কয়েকটি সূত্র জানায়। অচেনা কেউ কারাগারের সামনে গেলে নানা প্রশ্নের মুখে পড়তে হচ্ছে। স্থানীয় কয়েকজন সাংবাদিক বলেছেন, এই পাহারা পেরিয়ে সংবাদ সংগ্রহে কারাগারের দিকে যেতে সাহস করছেন না তাঁরা। \r\nঅবশ্য গত সোমবার বেলা সোয়া দুইটার দিকে এই প্রতিবেদক কারাগারে গেলে পাহারায় থাকা তাহেরের লোকজন বাধা দেননি। \r\nজেলারসহ কারাগারের সব কর্মকর্তাকে বলে দেওয়া হয়েছে, তাঁরা যেন তাহেরপুত্র বিপ্লব নিয়ে কোনো তথ্য না দেন।\r\nঅভিযোগ রয়েছে, বিপ্লবের কারাজীবন, মামলার সাজা ইত্যাদি বিষয়ে সাংবাদিকদের কোনো তথ্য না দিতে বিপ্লবের পক্ষ থেকে লক্ষ্মীপুর কারাগারের কর্মকর্তাদের বলে দেওয়া হয়েছে। ফলে কয়েক দিন ধরে কারা কর্মকর্তারা সাংবাদিকদের সঙ্গে কথা বলতে রাজি হচ্ছেন না। \r\nএই প্রতিনিধি বিপ্লবের কারাগারের জীবন ও সাজা সম্পর্কে জানতে লক্ষ্মীপুর কারাগারে গিয়ে অনেক চেষ্টা-তদবির করেও কারও কাছ থেকে কোনো তথ্য পাননি। সরাসরি গিয়ে ব্যর্থ হয়ে টেলিফোনেও চেষ্টা করা হয়। কিন্তু কিছুতেই কথা বলতে রাজি হননি জেলার আখতার হোসেন। তাঁর মোবাইলে ফোনে বার্তা (এসএমএস) পাঠানো হলে, তাঁরও কোনো জবাব দেননি তিনি।\r\nতবে সংশ্লিষ্ট অন্যান্য সূত্র থেকে জানা যায়, একটি মামলার ফাঁসির দণ্ড মওকুফ পাওয়ার পর বিপ্লব বাকি দুটি হত্যা মামলার দণ্ড মওকুফের জন্য চেষ্টা করছেন। এর মধ্যে একটি হত্যা মামলার যাবজ্জীবন সাজা মওকুফের জন্য রাষ্ট্রপতির কাছে আবেদন করেছেন তাঁর বাবা তাহের। এটার ফয়সালা হলে অপরটির জন্য আবেদন করা হবে বলে জানা গেছে। \r\nতাহের নিজেও  প্রথম আলো কে বলেন, ‘দরখাস্ত একটা করছি, অ-ন কী অবস্থায় আছে জানি না, খোঁজও নেই না।’\r\nবিপ্লবের নাম শুনলে মানুষ আঁতকে ওঠে, এর কারণ জানতে চাইলে আবু তাহের বলেন, ‘এগুলো সব মিডিয়ার সৃষ্টি। আপনারা সাংবাদিকেরা বানাইছেন। আমার কোনো ছেলে সন্ত্রাসী না। তারা কারোরে খুন করেনি।’ তিনি সাংবাদিকদের প্রতি কটাক্ষ করে বলেন, ‘সাংবাদিকেরা মাইনষের জাত না। কয় একটা আর লেয় আরেকটা।’ \r\nবিপ্লব ভালো ছেলে হলে এতগুলো খুনের মামলার আসামি হলো কেন—এই প্রশ্নের জবাবে তাহের বলেন, সব মিথ্যা মামলা। দলের কিছু লোক ও বিএনপির লোক ঈর্ষান্বিত হয়ে তাকে ধ্বংস করার জন্য এ ষড়যন্ত্র করেছে। তাঁর দাবি, ‘আমার হুতেরা (ছেলেরা) খুন করতেই পারে না।’\r\nতাহলে পুলিশের তদন্ত, অভিযোগপত্র, আদালতের রায়, সবই কি মিথ্যা? জবাবে তাহের বলেন, ‘কে বড়, সিআইডি নাকি থানার পুলিশ? নাসিমের (সাবেক স্বরাষ্ট্রমন্ত্রী) আমলে সিআইডি নুরুল ইসলাম হত্যা মামলায় ফাইনাল রিপোর্ট দিল। আর এখন নাইস্যা (মোহাম্মদ নাসিম) কয়, এডা নাকি নিয়মমতো অয় ন।’\r\nতাহেরের দাবি, ‘আমি মক্কা শরিফ ছঁুইয়ে বলেছি, আমি নুরুল ইসলামের হত্যার সঙ্গে জড়িত ছিলাম না। যারা জড়িত আল্লাহ যেন তাদের বিচার করেন। পাপ হুতেরেও (ছেলেরে) ছাড়ে না।’\r\nলক্ষ্মীপুর জেলা আওয়ামী লীগের এক জ্যেষ্ঠ নেতা নাম প্রকাশ না করার শর্তে বলেন, তাহের ও তাঁর ছেলেরা আওয়ামী লীগ ক্ষমতায় থাকলে নানা অপরাধ করে। আর ক্ষমতা থেকে চলে গেলে তারা আত্মগোপন করে। কিন্তু ভোগান্তি পোহাতে হয় দলের সাধারণ নেতা-কর্মীদের।\r\n নিহতদের পরিবারের শঙ্কা:  লক্ষ্মীপুরে বিগত আওয়ামী লীগ সরকারের আমলে তাহেরপুত্র ও তাঁর লোকজনের হাতে খুন হওয়া কয়েকজনের পরিবারের সঙ্গে কথা বলে জানা যায়, খুনের মামলায় বিপ্লবের ক্ষমা লাভের ঘটনায় তাঁরা শঙ্কিত। \r\n‘মরইন্যারে তো হিরি হামু না। বিপ্লইবা বাইর অইলে তো আর যে দুগা হুত আছে এগুনরেও মারি হালাইব। আঁই কিয়া করুম, চোকেও কিচু দেহি না’ (যে মরে গেছে, তারে তো ফিরে পাব না। বিপ্লব বের হলে তো যে দুই ছেলে জীবিত আছে, তাদেরও মেরে ফেলবে। তখন আমি কী করব, চোখেও কিছু দেখি না)। দক্ষিণ মজুপুরের বাড়িতে গেলে এভাবেই  প্রথম আলো র কাছে উদ্বেগের কথা বলছিলেন নিহত কামালের বৃদ্ধ মা আয়েশা বেগম। তিনি বলেন, দুই ছেলেকে তিনি বিদেশে পাঠিয়ে দেওয়ার কথা ভাবছেন।\r\nবিএনপির কর্মী কামালকে ১৯৯৯ সালের আগস্টে হত্যা করা হয়। তাঁর ভাই আবদুর রহিম বলেন, কামাল হত্যার ঘটনায় তিনি আবু তাহের ও তাঁর তিন ছেলে বিপ্লব, টিপু ও লাবুসহ ছয়জনকে আসামি করে মামলা করেন। এই মামলায় চট্টগ্রাম বিভাগীয় দ্রুত বিচার ট্রাইব্যুনাল টিপু ও লাবুকে মৃত্যুদণ্ডাদেশ দেন। আর তাহের ও বিপ্লবের যাবজ্জীবন কারাদণ্ড হয়। বিপ্লব ও আরেক আসামি খালেদ ছাড়া বাকি চারজন পরে হাইকোর্ট থেকে খালাস পান।\r\nকামালদের পাশেই ফিরোজ আলমের বাড়ি। ফিরোজ খুন হন ১৯৯৮ সালের ১ অক্টোবর। নিহত ফিরোজের ভাই রেজাউল করিম  প্রথম আলো কে বলেন, তাহের বাহিনী ও তাঁর ছেলেদের অত্যাচারে তিনি তখন বিদেশে পালিয়েছিলেন। বিপ্লব গ্রেপ্তার হওয়ার পর দেশে ফিরে আসেন। \r\nরেজাউল বলেন, বিপ্লব ও লাবুর নেতৃত্বে সন্ত্রাসীরা ফিরোজকে ধরে নিয়ে খুন করে। ফিরোজ তখন অষ্টম শ্রেণীতে পড়ত। এ মামলাটি এখন বিচারাধীন। তিনি বলেন, তাঁরা এখন আতঙ্কে আছেন, বিপ্লব কখন যে বেরিয়ে আসে। তাই রেজাউল তাঁর আরেক ভাইকে বিদেশ পাঠিয়ে দেবেন বলে জানিয়েছেন।\r\nএকই আতঙ্কের কথা বলেছেন সদর থানার বনগাঁও শিবপুরের আমান উল্লাহ। তিনি নৌবাহিনীর অবসরপ্রাপ্ত কর্মকর্তা। তিনি বলেন, তাঁর ছেলে মহসিন একটি বেসরকারি প্রতিষ্ঠানে চাকরি করতেন। মহসিনকে ২০০০ সালের ৫ সেপ্টেম্বর লক্ষ্মীপুর শহরের বিপ্লব, বাবু, রিংকু, লাবুসহ কয়েকজন মিলে প্রকাশ্যে খুন করে। \r\nআমান উল্লাহ বলেন, মহসিন খুনের ঘটনায় তাহেরপুত্র লাবুসহ পাঁচজনের ফাঁসি ও বিপ্লবসহ সাতজনের যাবজ্জীবন কারাদণ্ড দেন আদালত। \r\nএই মামলায় বিপ্লবের দণ্ড মওকুফ চেয়ে তাহের রাষ্ট্রপতির কাছে আবেদন করেছেন বলে শুনেছেন আমান উল্লাহ। ক্ষুব্ধ এই পিতা বলেন, ‘এত বড় খুনিদের যদি মাফ করে দেওয়া হয়, তাহলে চোর-ডাকাতদের আটকে রাখার দরকার কি, তাদেরও ছেড়ে দেওয়া হোক।’","status":true,"publishDate":{"$date":{"$numberLong":"1311703200000"}},"createdAt":{"$date":{"$numberLong":"1751551024516"}},"__v":{"$numberInt":"0"}}
{"_id":{"$oid":"68668ef263805761f3fc2315"},"image":"image-1751551730372.webp","title":"জমি কৈর‚র, লাএভর টাকা দলীয় লৈাকএদর পএকএট সাড়ে তিন হাজার বিঘা জমি ইজারা নিয়েছেন সরকারি দলের নেতা-কর্মীরা ","description":"কামরুল হাসান  ও  শাহ আলম \r\nদলীয় পরিচয়ের সুবাদে চাকরি হয় কেরু অ্যান্ড কোম্পানিতে। চাকরিতে ঢুকেই দলীয় প্রভাব খাটিয়ে প্রথম বছর বেনামে ৩৬০ বিঘা জমি ইজারা নেন। এবার নিয়েছেন আরও ১৪১ বিঘা।\r\nতিনি চুয়াডাঙ্গা সদর উপজেলার তিতুদহ ইউনিয়ন ছাত্রলীগের সাবেক আহ্বায়ক আবদুল কুদ্দুস। এখন হিজলগাড়ি বাণিজ্যিক খামারের কেরানি। তবে নামমাত্র দরে ইজারা নেওয়া এসব জমি তিনি নিজে আবাদ করেন না। সবই ভাড়া দেন প্রান্তিক চাষিদের কাছে। গত ৩০ জুলাই দুপুরে হিজলগাড়ি খামারে কুদ্দুস নিজের মুখেই বললেন এসব কথা।\r\nশুধু কুদ্দুসই নন, তাঁর মতো কেরু অ্যান্ড কোম্পানির অনেক কর্মী এই প্রতিষ্ঠানের জমি ইজারা নিয়ে জমজমাট ব্যবসা ফেঁদেছেন। তবে এসবের কলকাঠি রয়েছে স্থানীয় রাজনৈতিক নেতাদের হাতে। নামে-বেনামে এই নেতা ও কর্মচারীরা নামমাত্র দরে কেরু অ্যান্ড কোম্পানির সাড়ে তিন হাজার বিঘা জমি ইজারা নিয়ে কয়েক গুণ বেশি দামে তা ভাড়া দিচ্ছেন সাধারণ চাষিদের কাছে। এভাবে তাঁরা কামিয়ে নিচ্ছেন বছরে আড়াই কোটি টাকা। কিন্তু ইজারা নেওয়া জমি ভাড়া দেওয়া বা কারও কাছে হস্তান্তর করা যায় না। \r\nএদিকে বছরের পর বছর কাঁচামালের অভাবে লোকসান গুনছে এ প্রতিষ্ঠানটি। এই অবৈধ ব্যবসার কথা স্বীকার করেছেন কোম্পানির ব্যবস্থাপনা পরিচালক এ এস এম আবদার হোসেন।  প্রথম আলো কে তিনি বলেন, ‘কেরু হলো দুর্নীতির আর্কাইভ, অনিয়মের কোনো শেষ নেই। অবশ্য এখন অনিয়ম কিছুটা দূর হয়েছে। কিন্তু এক দিনে সব দূর করা যাবে না।’\r\n কেরু ও এর সম্পদ:  চুয়াডাঙ্গার দর্শনায় অবস্থিত কেরু অ্যান্ড কোম্পানি (বাংলাদেশ) লিমিটেড একটি ঐতিহ্যবাহী সরকারি প্রতিষ্ঠান। চিনি কারখানা, ডিস্টিলারি কারখানা ও ওষুধ কারখানা—এ তিনটি বিভাগ নিয়ে ১৯৩৮ সালে এ কমপ্লেক্সটি স্থাপিত হয়। তিনটি শাখার মধ্যে ওষুধ কারখানাটি বন্ধ হয়ে গেছে অনেক আগেই। এখন ভিনেগার ছাড়া আর কিছু নেই। চিনিকলটি অলাভজনক হয়ে আছে অনেক বছর ধরে। \r\nকারখানার খামার বিভাগ সূত্র জানায়, এ প্রতিষ্ঠানের মোট জমির পরিমাণ নয় হাজার ১৬৮ বিঘা (তিন হাজার ৫৫ দশমিক ৮৪ একর)। এর মধ্যে চাষযোগ্য জমি সাত হাজার ৯২ বিঘা। এর মধ্যে প্রতিবছর প্রায় অর্ধেক জমি ইজারা এবং অর্ধেক কোম্পানি নিজস্ব ব্যবস্থাপনায় চাষ করা হয়। গত বছর ইজারা দেওয়া হয় তিন হাজার ৪৯২ বিঘা। আর এ বছর ইজারা দেওয়া হয়েছে তিন হাজার ৬০০ বিঘা। আগামী বছরের জন্য নতুন করে ইজারা দেওয়ার প্রক্রিয়াও শুরু হয়েছে।\r\n ইজারা হয় যে কারণে:  বেশি দিন এক জমিতে আখ ভালো হয় না। তাই জমির ভারসাম্য রক্ষায় অন্য ফসল করতে হয়। এ কারণে এসব জমি স্থানীয় চাষিদের কাছে ইজারা দেওয়া হয়। ইজারার মধ্যে যাঁরা ১৮ মাসের জন্য ইজারা নেন, তাঁদের জন্য আখ চাষ বাধ্যতামূলক। আর যাঁরা চার, পাঁচ ও ছয় মাসের জন্য নেন, তাঁরা অন্য ফসল করতে পারেন। শর্তানুসারে মিলের জমিতেÊতামাক, পেঁপে, ভুট্টা ও কলা চাষ করা যায় না। \r\n অনিয়ম নেই!:  কেরু কোম্পানির জমি ইজারা দেওয়ার আগে দরপত্র আহ্বান করা হয়। তা ছাপাও হয় স্থানীয় পত্রিকায়। সাধারণ বিবেচনায় কোনো অনিয়মই নেই। তবে এ দরপত্রের ব্যাপারে সাধারণ কৃষকেরা কোনো তথ্যই পান না। অভিযোগ আছে, গোপনে এসব ইজারা হয়ে থাকে। তবে মিল কর্তৃপক্ষ গোপন বিজ্ঞপ্তির কথা অস্বীকার করেছে। অস্বীকার করলেও বাস্তবতা হলো, কয়েকজন ক্ষমতাশালী বছরের পর বছর কেরুর কয়েক হাজার বিঘা জমি ইজারা নিয়ে ভোগ করছেন। \r\nবিগত চারদলীয় জোট ও তত্ত্বাবধায়ক সরকারের আমলে ভোগ করতেন মূলত কেরু কোম্পানির সিবিএ নেতারা। বর্তমান সরকারের আমলে সিবিএ নেতাদের সঙ্গে যোগ হয়েছেন রাজনৈতিক নেতারা।\r\n একজন আল মামুন : সদর উপজেলার ছোট শলুয়া গ্রামের বাসিন্দা ও কেরুর ইক্ষু উন্নয়ন সহকারী (সিডিএ) আবদুল্লাহ আল মামুন এখন সবার ধরাছোঁয়ার বাইরে। গত বছর তিনি তাঁর প্রতিষ্ঠান এম এ এ এম ট্রেডার্সের নামে নিয়েছেন ৩৪২ বিঘা। এ জমির পুরোটাই তিনি আবার ভাড়া দিয়েছেন। এ ছাড়া তাঁর অবৈধ দখল থেকে ১০০ বিঘা জমি উদ্ধার করা হয়েছে। অবৈধ দখলের বিষয়টি চিনি খাদ্য শিল্প সংস্থার তদন্তে প্রমাণিত হয়েছে বলে সহকারী ব্যবস্থাপক (প্রশাসন) নজরুল ইসলাম নিশ্চিত করেছেন। \r\nখোঁজ নিয়ে জানা গেছে, কেরুর কর্মচারী মামুন ২০০৭ সালে সারাবেলা এন্টারপ্রাইজ নামের একটি প্রতিষ্ঠানের পক্ষে প্রথমে তিন বছর মেয়াদে ২৮৫ বিঘা চাষযোগ্য ও ২১০ বিঘা বাগান করার যোগ্য জমি ইজারা নেন। এ জমি তিনি ভাড়া দেন। আর ইজারার বাইরে অনেক জমি দখল করেন। ২০০৮ সালে তিনি মিম এন্টারপ্রাইজের নামে ২১০ বিঘা জমি ইজারা নেন। এ প্রতিষ্ঠানটি তাঁর শ্যালক শামীম আহমেদের নামে। ওই সময় তিনি ৩৩ বিঘা জমি অবৈধভাবে দখল করেন। এ ছাড়া সরকারি জমিতে ভুট্টার চাষ নিষিদ্ধ করা হলেও তিনি পুরো জমি ভুট্টার আবাদের জন্য বিঘাপ্রতি ১০ হাজার টাকায় ভাড়া দেন।\r\nকেরুর উপমহাব্যবস্থাপক (খামার) মোহাম্মদ আলাউদ্দিন  প্রথম আলো কে বলেন, উচ্চপর্যায়ের একটি দল তদন্ত করে মামুনের বিরুদ্ধে অভিযোগের সত্যতা পেয়েছে। তবে এখন পর্যন্ত তাঁর বিরুদ্ধে কোনো ব্যবস্থা নেওয়া হয়নি। \r\nমামুন  প্রথম আলো কে বলেন, জমি নেওয়ার সময় তিনি কেরুর কর্মচারী ছিলেন না। কর্মচারী হওয়ার পর আর জমি নেননি। জমি অবৈধ দখলে রাখার কথা অস্বীকার করে বলেন, মাপজোকে ভুল হওয়ার কারণে তাঁর শ্যালকের নামে কিছু জমি বেশি ছিল। সে জন্য তিনি বাড়তি টাকাও দিয়েছেন। \r\n মূল নিয়ন্ত্রণ কারা করেন : খোঁজ নিয়ে জানা গেছে, কেরুর জমি ইজারা নিয়ন্ত্রণ করেন চুয়াডাঙ্গা-২ আসনের সাংসদ আলি আজগার টগর ও তাঁর লোকজন। সাংসদের অনুপস্থিতিতে তাঁর ঘনিষ্ঠ বলে পরিচিত গোলাম ফারুক আরিফ এসব নিয়ন্ত্রণ করেন। তাঁর সঙ্গে আছেন সাংসদের নিকটাত্মীয় ও দর্শনা পৌর আওয়ামী লীগের সাধারণ সম্পাদক মতিয়ার রহমানসহ দলের বিভিন্ন স্তরের নেতা-কর্মী। তবে সদর আসনের সাংসদ ছোলাইমান হক জোয়ার্দার সেলুনের লোকজনও এটা নিয়ন্ত্রণ করার চেষ্টা করছেন। সর্বশেষ গত ২৭ জুলাই দরপত্র জমা দেওয়া নিয়ে দুই পক্ষের মধ্যে হাতাহাতি হয়েছে। দরপত্র জমা দেওয়ার জন্য দর্শনা, দামুড়হুদা ও চুয়াডাঙ্গায় পৃথক বাক্স রাখা হলেও সেখানে কেউ দরপত্র জমা দিতে পারেন না। দুই সাংসদের লোকজন এসব নিয়ন্ত্রণ করেছেন। পরিস্থিতি নিয়ন্ত্রণ করতে পরে ম্যাজিস্ট্রেটের উপস্থিতিতে দরপত্র জমা করা হয়। কিন্তু অনেকেই আর দরপত্র জমা দিতে পারেনি। \r\nসাংসদের ঘনিষ্ঠ গোলাম ফারুক আরিফ  প্রথম আলো কে বলেন, তিনি কোনো কিছুই নিয়ন্ত্রণ করেন না। তবে সাংসদের সঙ্গে তাঁর ভালো সম্পর্ক আছে।\r\nএ ব্যাপারে সাংসদ আলী আজগারের সঙ্গে যোগাযোগ করা হলে তাঁর পরিবারের পক্ষ থেকে বলা হয়, তিনি চীন সফরে আছেন।\r\n\r\n ইজারা পেয়েছেন যাঁরা\r\n খোঁজ নিয়ে জানা গেছে, ২০১০-১১ অর্থবছরে মোট ইজারা হয়েছে তিন হাজার ৬০০ বিঘা জমি। প্রভাবশালী ৩৮ জন এ জমি ইজারা নিয়েছেন। তাঁদের মধ্যে সাংসদ আলী আজগারের ঘনিষ্ঠ হিসেবে পরিচিত মানিচেঞ্জার ব্যবসায়ী গোলাম ফারুক আরিফ একাই নিয়েছেন তিনটি খামারে ৩১৮ বিঘা। বিঘাপ্রতি তিন হাজার ৩৪৬ টাকা ৫৬ পয়সা দরে তিনি এ জমি ইজারা নেন। এম এম ট্রেডার্স নামের একটি প্রতিষ্ঠানের নামে নেওয়া হয় ১১৫ বিঘা। বিঘাপ্রতি দর মাত্র দুই হাজার ৫০৫ টাকা। জনৈক আবদুর রাজ্জাক নিয়েছেন ৪৬ বিঘা। খালিদ হোসেন নিয়েছেন ১৯ বিঘা। \r\nচুয়াডাঙ্গা জেলা যুবলীগের যুগ্ম আহ্বায়ক আসাদুজ্জামান কবির ঘোলদাড়ি বাণিজ্যিক খামারে ৮১ বিঘা জমি এক ফসলের জন্য ইজারা নেন এক হাজার ৬৮৬ টাকা ৮১ পয়সা দরে। যুবলীগের নেতার নামে ওই জমি বরাদ্দ যথাযথ নিয়ম মেনে না দেওয়ার অভিযোগ তোলেন একই খামারের অন্য একজন ইজারাদার।\r\nবেগমপুর ইউনিয়ন আওয়ামী লীগের সাধারণ সম্পাদকের ঘনিষ্ঠজন বলে পরিচিত ডিহি গ্রামের আবদুল মান্নান ৩২৭ বিঘা জমি ইজারা নেন। ইজারার জমি তিনি ভাড়া দিয়েছেন বছরে নয় হাজার টাকা বিঘায়।\r\nকেরু কোম্পানির চুক্তিভিত্তিক ট্রাক্টরের হেলপার ও বড় শলুয়া গ্রামের বাসিন্দা আবুল কালাম নিজের নামে নিয়েছেন ২৯১ বিঘা। তাঁর ছেলে আবদুল হালিমের নামে নিয়েছেন ১৮ বিঘা। বোয়ালিয়া ইক্ষু ক্রয়কেন্দ্রের পাহারাদার নেহালপুরের বাসিন্দা মুবারক হোসেন নিয়েছেন ১৯৮ বিঘা।\r\nহোগলডাঙ্গার যুবলীগ নেতা শাহীন নিয়েছেন ৯০ বিঘা, তিতুদহের যুবলীগ নেতা আজিজুল হক নিয়েছেন ৬০ বিঘা, সাবেক সিবিএ নেতা ওয়াহিদুর রহমানের ছেলে আলমগীর নিয়েছেন ৫১ বিঘা।\r\nআকন্দবাড়ি খামারের কেরানি দর্শনার বাসিন্দা বাবলুর রশিদ ইজারা নিয়েছেন ১১৭ বিঘা। আলমডাঙ্গার আওয়ামী লীগ নেতা বেলু চৌধুরী নিয়েছেন ১৮৯ বিঘা।  প্রথম আলো কে তিনি জানান, এ জমি তিনি চাষিদের কাছে ভাড়া দিয়েছেন। কিছু জমি তাঁর ভাইয়েরা আবাদও করেছেন।\r\n","status":true,"publishDate":{"$date":{"$numberLong":"1312999200000"}},"createdAt":{"$date":{"$numberLong":"1751551730391"}},"__v":{"$numberInt":"0"}}
{"_id":{"$oid":"68668f5663805761f3fc231c"},"image":"image-1751551830202.webp","title":"সরেজমিন তিনি শুধুই মারেন! ","description":"কামরুল হাসান  ও  তুহিন আরণ্য\r\n গাংনী পৌরসভার মেয়র ও আওয়ামী লীগ নেতা তিনি। চিকিৎসক, প্রকৌশলী, ব্যাংক কর্মকর্তা—মার খাওয়ার তালিকা থেকে বাদ নেই কেউ \r\n \r\nতিনি জনপ্রতিনিধি। তাই জনগণের ভালোমন্দ দেখার ভার নিজের মতো করে কাঁধে তুলে নিয়েছেন। কেউ কথা না শুনলে, কথামতো কাজ না করলে লাঠিপেটা করেন। সঙ্গে চড়-থাপড় তো আছেই। তিনি নিজে মারেন, সাঙ্গপাঙ্গরাও মারেন। সাধারণ নাগরিক, সরকারি চাকুরে, চিকিৎসক, প্রকৌশলী, ব্যাংক কর্মকর্তা—কেউই বাদ নেই মার খাওয়ার তালিকা থেকে।\r\nএই জনপ্রতিনিধির নাম আহম্মদ আলী। মেহেরপুরের গাংনী উপজেলা আওয়ামী লীগের সাবেক সহসভাপতি এবং পৌরসভার নির্বাচিত মেয়র তিনি।\r\nমারেন কেন? জবাবে মেয়র আহম্মদ আলী বলেন, ‘আমি অন্যায়ের প্রতিবাদ করি। সব ধরনের অনিয়ম-অন্যায়ের বিরুদ্ধে আমি। খারাপ কিছু দেখলেই প্রতিবাদ করি। এটাই আমার কাজ। মানুষ আমাকে ভোট দিয়ে নির্বাচিত করেছে। এটা আমি করেই যাব। যা হবে হোক।’\r\nমেহেরপুরের সন্ত্রাসকবলিত এলাকা গাংনী। বোমাবাজি, টেন্ডারবাজি, রাজনৈতিক হামলা, অস্ত্রের প্রকাশ্য মহড়া সেখানকার নিত্যদিনের ঘটনা। এক সময় সন্ধ্যা নামলে জনমানবশূন্য হয়ে পড়ত গাংনীর পথঘাট। এখন পরিস্থিতির কিছুটা উন্নতি হয়েছে। তবে নতুন আতঙ্ক পৌর মেয়র নিজেই। তাঁর চোখে কেউ কিছু অনিয়ম করলে, অবাধ্য হলে, কারও কোনো ত্রুটি ধরা পড়লে তিনি মামলা করেন না। করেন গালিগালাজ ও মারধর। \r\nখোঁজ নিয়ে জানা যায়, মেয়রের হাতে সর্বশেষ মার খেয়েছেন কৃষি ব্যাংকের গাংনী উপজেলা শাখার ব্যবস্থাপক ইমারত হোসেন। মেয়রের সুপারিশ সত্ত্বেও মটমুড়া গ্রামের এক যুবককে ৬০ হাজার টাকা কৃষিঋণ দিতে না চাওয়া তাঁর অপরাধ। এ অপরাধে গত ২৮ জুলাই ব্যাংকে ঢুকে ব্যবস্থাপককে মারধর করেন মেয়র।\r\nজানতে চাইলে ব্যবস্থাপক ইমারত আলী বলেন, মেয়রের সুপারিশ করা আবেদনে জমির যে দাগ ও খতিয়ানের উল্লেখ ছিল, তা আবেদনকারীর জমি নয়। এ কারণে ঋণ দিতে আপত্তি করা হয়। তিনি জানান, শুধু ব্যাংকের ভেতরেই নয়, মেয়র তাঁকে গাড়িতে তুলে নিজের কার্যালয়ে নিয়ে যান। সেখানেও তাঁকে নির্যাতন করেন। খবর পেয়ে গাংনী থানার একজন কর্মকর্তা এসে তাঁকে মেয়রের কার্যালয় থেকে বের করে আনেন। এ ঘটনার পর তিনি ব্যাংকে যাওয়া বন্ধ করে দিয়েছেন। এর পর থেকে ওই ব্যাংকে কৃষিঋণ বিতরণ কার্যক্রমও বন্ধ করে দেওয়া হয়েছে।\r\nতবে ব্যাংক কর্মকর্তাকে মারধরের ব্যাপারে মেয়র বলেন, ওই কর্মকর্তা ঘুষ ছাড়া ঋণ দিচ্ছিলেন না। এ অভিযোগে জনগণই তাঁকে মেরেছে।\r\nগাংনী স্বাস্থ্য কমপ্লেক্সের চিকিৎসক আবদুস সালাম তিন মাস আগের একটি ঘটনা জানান। বলেন, রোগী দেখছেন না, এমন অভিযোগ পেয়ে মেয়র তাঁর দলবল নিয়ে হাসপাতালে আসেন। এরপর তাঁকে ও এক নার্সকে মারধর করেন। এর প্রতিবাদে চিকিৎসকেরা মানববন্ধন করেন। থানায় অভিযোগও করা হয়। কিন্তু কিছুই হয়নি।\r\nজানতে চাইলে গাংনী থানার ভারপ্রাপ্ত কর্মকর্তার (ওসি) দায়িত্বে থাকা এসআই গিয়াস উদ্দিন  প্রথম আলো কে বলেন, লোকমুখে তাঁরা এমন মারধরের অনেক খবর পান। কিন্তু কেউ এখন পর্যন্ত কোনো অভিযোগ করেননি। তিনি জানান, ব্যাংক কর্মকর্তাকে মারধরের ঘটনা ঘটেছে। কিন্তু উদ্ধার করে আনার পরও তিনি অভিযোগ করতে রাজি হননি। আসলে কেউই অভিযোগ করেন না।\r\nঅনুসন্ধানে জানা যায়, গত বছর কাজ শেষ হওয়ার আগেই ঠিকাদারের বিল করতে বলেছিলেন মেয়র। সেই বিলে সই না করার অপরাধে পৌরসভার প্রকৌশলী কাওসার আলীকে মারধর করেন মেয়র। প্রকৌশলী জানান, মেয়র অফিস কক্ষের জানালা-দরজা বন্ধ করে তাঁকে লাঠি দিয়ে পেটান। মারধর খেয়ে তিনি এ কর্মস্থল ছেড়ে চলে যান। এখন তিনি ফরিদপুরে কর্মরত আছেন।\r\nপৌরসভার একজন কর্মকর্তা জানান, আরেক প্রকৌশলী মোশাররফ হোসেন চাকরি নিয়ে গাংনী পৌরসভায় যোগ দেওয়ার পর মেয়রের হাতে লাঞ্ছিত হন। ওই প্রকৌশলী জানান, ঠিকাদারদের অবৈধ সুবিধা দিতে না চাওয়ার কারণে মেয়র তাঁকে পেটান। \r\n জানা যায়, মেয়রের হাতে মার খেয়েছেন পৌরসভার ক্যাশিয়ার আবুল কালাম আজাদ, ওয়ার্ক অ্যাসিসট্যান্ট নাসির উদ্দিন, টিকাদানকারী আবু তাহের। জানতে চাইলে তাহের বলেন, ‘মারধরের বিবরণ দিয়ে আবার মেয়রের হাতে মার খেতে চাই না।’ \r\nএলাকাবাসী জানান, পছন্দের ব্যক্তির এক সন্তানকে স্কুলে ভর্তি না করায় গাংনী সিএসএম মাধ্যমিক বিদ্যালয়ের প্রধান শিক্ষক আল হেলালকেও মারধর করেন মেয়র। তবে স্কুলের কোনো শিক্ষক এ নিয়ে মন্তব্য করতে চাননি। \r\nগাংনী পল্লী বিদ্যুৎ অফিসের এক কর্মকর্তা জানান, বিদ্যুৎ সরবরাহ করতে ব্যর্থ হওয়ায় মেয়র বিদ্যুতের কার্যালয়ে তাঁদের এক সহকর্মীকে মারধর করেন। ওই কর্মকর্তা জানান, বিদ্যুৎ দিতে না পারায় এবং টেলিফোন ধরতে দেরি হওয়ায় মেয়র বিদ্যুতের কার্যালয়ে ঢুকে টেলিফোন, আসবাব আছড়ে ফেলেন। এরপর নুরুল ইসলাম নামের এক লাইনম্যানকে মারধর করেন। এ পর্যন্ত তাঁদের পাঁচ কর্মী মেয়রের মারধরের শিকার হয়েছেন বলে তিনি জানান।\r\nজানা যায়, মেয়রের পক্ষে ভোট না করায় এক সালিসে গাংনীর মালসাদাহ গ্রামের গোলাম হোসেনকে মারধর করেন মেয়র। আবার তাঁর কথা না শোনার কারণে গাংনী মহিলা কলেজের আয়া রেহেনা খাতুনকে তিনি মারধর করেন। রেহেনা খাতুন জানান, এ ব্যাপারে মেয়রকে অভিযুক্ত করে তিনি আদালতে মামলা করেছিলেন। পরে মেয়র তাঁকে বুঝিয়ে মামলাটি উঠিয়ে নেন। \r\n পৌর সালিসে মেয়রের সিদ্ধান্তে দ্বিমত পোষণ করার অভিযোগে চৌগাছা গ্রামের খোকনের স্ত্রী সরু মালা, চৌগাছা পশ্চিমপাড়ার বিউটি, বাঁশবাড়িয়া গ্রামের আবদুল হান্নান, আজিজুল হক এবং চিৎলা গ্রামের কাওসার আলী মার খেয়েছেন।\r\nগাংনী এলাকায় দুই দিন ধরে সরেজমিন তথ্য অনুসন্ধানের সময় অন্তত ১৫ জন মেয়রের হাতে মার খাওয়ার কথা  প্রথম আলো কে জানান। তাঁরা জানান, মেয়রের সঙ্গে সব সময় কিছু চিহ্নিত যুবক থাকে। এরাই মেয়রকে উসকে দেয়।\r\nমেয়রের এমন আচরণ নিয়ে বিরক্ত সরকারি দলের নেতারাও। গাংনী উপজেলা যুবলীগের সভাপতি মোশাররফ হোসেন বলেন, মেয়র নিজেকে লৌহমানব বলে পরিচয় দিতে পছন্দ করেন।\r\nগাংনী উপজেলা আওয়ামী লীগের সভাপতি সাহিদুজ্জামান খোকন বলেন, মেয়রের এ ধরনের আচরণ দলের ভাবমূর্তিকে চরমভাবে ক্ষতিগ্রস্ত করছে।\r\nগাংনী উপজেলা আওয়ামী লীগের সাধারণ সম্পাদক আবদুল খালেক বলেন, মেয়রের হাতে এভাবে সরকারি কর্মকর্তা-কর্মচারী ও নিরীহ নাগরিকদের মার খাওয়ার ঘটনা নিন্দনীয়। মেয়রের রাজনীতি পেশিনির্ভর হয়ে পড়ায় তাঁর হাতে রাজনীতিও জিম্মি হয়ে পড়েছে।\r\nসূত্র জানায়, এর আগে চরমপন্থীদের সঙ্গে সম্পৃক্ততার অভিযোগে মেয়র আহম্মদ আলী পুলিশ, র‌্যাব ও সেনাবাহিনীর হাতে কয়েকবার আটক হয়ে দীর্ঘ কারাভোগ করেন। এলাকায় তিনি সন্ত্রাসীদের আশ্রয়-প্রশ্রয় দেন—এমন অভিযোগও আছে।\r\nতবে মেয়রের মারপিটের নীতিকে সমর্থন করেন গাংনীর সাবেক সাংসদ ও উপজেলা আওয়ামী লীগের সাবেক সভাপতি মকবুল হোসেন। তাঁর মন্তব্য, ‘এ দেশের আইনিব্যবস্থা সব অন্যায়ের তাৎক্ষণিক সাজা দিতে পারে না। তাই মেয়রের এমন আচরণ দুর্নীতি ও অনিয়মমুক্ত গাংনী গড়ার ক্ষেত্রে ভূমিকা রাখতে পারে।’","status":true,"publishDate":{"$date":{"$numberLong":"1313085600000"}},"createdAt":{"$date":{"$numberLong":"1751551830270"}},"__v":{"$numberInt":"0"}}
{"_id":{"$oid":"6866900763805761f3fc2323"},"image":"image-1751552007659.webp","title":"সরেজমিন মেহেরপুর জয়নালের আলোয় অন্ধকার মেহেরপুর","description":"কামরুল হাসান  ও  তুহিন আরণ্য  \r\nদেশের সীমান্তবর্তী জেলা শহর মেহেরপুর। ছোট ছিমছাম এ শহরে কোনো কলকারখানা নেই। চারদিকে শুধুই ইটের ভাটা। শহরের ঢুকতেই চোখে পড়ে ‘অয়ন’ পেট্রলপাম্প। হাজারো বাতি দিয়ে আলোকিত করা হয়েছে পাম্পটি। এ পাম্পের মালিক মেহেরপুর-১ (সদর) আসনের সাংসদ জয়নাল আবেদীনের ছেলে।\r\nউজ্জ্বল আলোর দিকে তাকিয়ে পাম্পের অদূরে দাঁড়ানো মহিউদ্দিন শেখ বললেন, পাম্পের মতো সাংসদ শুধু নিজের পরিবারকেই আলোকিত করেছেন, আর অন্ধকার করেছেন পুরো মেহেরপুর। তাঁর অভিযোগ, বর্তমান সরকার ক্ষমতায় আসার পর সরকারি-বেসরকারি চাকরিতে নিয়োগ, বদলি, টেন্ডার, জমি নিবন্ধন, মামলা, হাটবাজার ও বিল ইজারা, প্রকল্প গ্রহণ, অফিস-আদালত—কোনো কিছুই সাংসদকে খুশি না করে করা সম্ভব হয়নি। সাংসদের হয়ে তাঁর স্বজন ও ঘনিষ্ঠজনেরা এসব নিয়ন্ত্রণ করেন। \r\nমেহেরপুরের আওয়ামী লীগের নেতারা  প্রথম আলো র কাছে অভিযোগ করেছেন, নির্বাচিত হওয়ার পর সাংসদ জয়নাল আবেদীনের সঙ্গে দলের নেতা-কর্মীদের দূরত্ব বেড়েছে। সাংসদের ছেলে, ভাগনে, জামাতা, শ্যালক, স্ত্রী ও আত্মীয়স্বজনই এখন সবকিছুর মালিক। টিআর, কাবিখার প্রকল্পও তাঁদের হাত থেকে বাদ পড়েনি। অভিযোগ আছে, ভুয়া ও বেনামি প্রকল্প দেখিয়ে তছরুপ করা হয়েছে এসব প্রকল্পের জন্য বরাদ্দ দেওয়া খাদ্য ও অর্থ।   \r\nতবে সাংসদ জয়নাল আবেদীন এসব অভিযোগের তীব্র প্রতিবাদ করেছেন। তিনি  প্রথম আলো কে বলেন, ‘আমি চ্যালেঞ্জ করে বলছি, আমার এলাকায় সরকারি বরাদ্দ নিয়ে কোনো অনিয়ম হয়নি। আমি বা আমার ছেলেও কোনো দুর্নীতি-অনিয়মের সঙ্গে জড়িত নয়। কেউ প্রমাণ করতে পারলে আমি সব দায়িত্ব মাথা পেতে নেব।’ \r\n উন্নয়ন বরাদ্দ:  অনুসন্ধানে দেখা গেছে, গত দুই অর্থবছরে গ্রামীণ অবকাঠামো সংস্কার (টেস্ট রিলিফ-টিআর) এবং গ্রামীণ অবকাঠামো রক্ষণাবেক্ষণ (কাজের বিনিময়ে খাদ্য—কাবিখা) কর্মসূচির আওতায় বিভিন্ন প্রকল্পই নেওয়া হয়েছে বেনামে ও ভুয়া ঠিকানা ব্যবহার করে। এক নামে একাধিক প্রকল্প নেওয়ার নজির রয়েছে। এসব প্রকল্পের বরাদ্দ করা শস্য ক্ষমতাসীন দলের লোকজন কম দামে কিনে নিয়েছেন, এমন অভিযোগও আছে।\r\nমেহেরপুর থিয়েটারের সাধারণ সম্পাদক সাইদুর রহমান  প্রথম আলো কে বলেন, তাঁদের সংগঠনের কোনো কার্যালয় নেই। একটা ঘর ভাড়া নেওয়ার ইচ্ছা আছে। খোঁজ নিয়ে জানা গেছে, এ প্রতিষ্ঠানের নামে ২০০৯-১০ অর্থবছরে টিআর প্রকল্পের দুই মেট্রিক টন এবং ২০১০-১১ অর্থবছরে এক মেট্রিক টন গম বরাদ্দ দেওয়া হয়েছে। \r\nসাইদুর রহমানের অভিযোগ, কে বা কারা তাঁর নাম ব্যবহার করে এসব প্রকল্প নিয়েছেন। তিনি এসবের কিছুই জানেন না। শুধু তাই নয়, তাঁর নামে আমঝুপি কোলা বাবুপাড়া কবরস্থানের সীমানাপ্রাচীর নির্মাণের নামে আরও দুই মেট্রিক টন গম ও ৫০ হাজার টাকার দুটি প্রকল্প হাতে নেওয়া হয়েছে। অথচ বাস্তবে এসব প্রকল্পের কোনো অস্তিত্বই নেই। সাইদুর নিজেও এসবের কিছুই জানেন না।  \r\nসূত্র জানায়, ২০০৯-১০ অর্থবছরে মেহেরপুর জেলা আইনজীবী সমিতির উন্নয়নের নামে বরাদ্দ দেওয়া হয়েছে পাঁচ মেট্রিক টন গম। মেহেরপুর জেলা আইনজীবী সমিতির সাধারণ সম্পাদক আসাদুল আযম  প্রথম আলো কে বলেন, এ ধরনের প্রকল্পের কথা তিনি লোকমুখে শুনেছেন। কিন্তু কোনো কিছুই পাননি। \r\nখোঁজ নিয়ে জানা গেছে, মেহেরপুরের যাদবপুর ঘাট এলাকায় সাংসদের শ্যালকের ব্যবসাপ্রতিষ্ঠানের কাছে একটি ছোট্ট ঘরে লেখা আছে এলাহীদাদ ফাউন্ডেশন। সাংসদের শ্বশুরের নামে এ প্রতিষ্ঠানটি। এর উন্নয়নের নামে এ পর্যন্ত ১০ মেট্রিক টন গম বরাদ্দ দেওয়া হয়েছে। এ ছাড়া কম্পিউটার ও আসবাব কেনার নামে টিআর ও এডিবির খাত থেকে এক লাখ টাকা বরাদ্দ দেখানো হয়েছে। প্রতিষ্ঠানটির নির্বাহী পরিচালক সাংসদের শ্যালক ইসলাম আলী। তবে সাইনবোর্ডের পাশে ফাঁকা দোকানঘর ছাড়া আর কিছুই নেই।\r\nএ ব্যাপারে সাংসদের শ্যালক ইসলাম আলী  প্রথম আলো কে বলেন, এ প্রতিষ্ঠানটি এখন পর্যন্ত ১০ টন গম আর নগদ ৪০ হাজার টাকা ছাড়া আর কিছুই পায়নি। এসব টাকা দিয়ে তাঁরা সামাজিক কিছু কাজ করার চেষ্টা করছেন। তিনি জানান, মেহেরপুরের আওয়ামী লীগের প্রকাশ্য দুটি অংশ রয়েছে। তাঁদের প্রতিপক্ষ অংশটি এ টাকার পরিমাণকে বহুগুণে বাড়িয়ে অপপ্রচার করছে।    \r\nমেহেরপুর সদর উপজেলা আওয়ামী লীগের সভাপতি গোলাম রসুলের অভিযোগ, সাংসদের শ্বশুরের নামের প্রতিষ্ঠানটিকে নামে-বেনামে লাখ লাখ টাকার অনুদান দিয়ে আওয়ামী লীগের আদর্শের রাজনীতিকে কলুষিত ও প্রশ্নবিদ্ধ করা হয়েছে। তিনি জানান, সাংসদের শ্বশুর এলাহীদাদ ভিকু মিয়া একাত্তর সালে শান্তি কমিটির সভাপতি ছিলেন। মেহেরপুর জেলা মুক্তিযোদ্ধা কমান্ডার আবুল কাশেম জানান, সাংসদের শ্বশুর এলাহীদাদ একজন স্বীকৃত রাজাকার। \r\nমেহেরপুর শহরের পেয়াদাপাড়ায় সাংসদের বাড়ির পাশে বাইতুল আমান জামে মসজিদ। এলাকাবাসী জানেন,  স্থানীয়দের অনুদান এবং সাংসদের অর্থসাহাঘ্যে মসজিদটির উন্নতি হয়েছে। কিন্তু খোঁজ করে দেখা গেছে, এ মসজিদের নামে টিআর ও এডিবির খাত থেকে পাঁচ লাখ টাকা এবং ১৫ মেট্রিক টন গম বরাদ্দ নেওয়া হয়েছে। \r\nমেহেরপুর শহরের অবনি থিয়েটার ও যুব সংঘের উন্নয়ন ও আসবাব ক্রয়ের নামে গত অর্থবছরে ১৫ মেট্রিক টন গম বরাদ্দ দেওয়া হয়েছিল। কিন্তু সংগঠন দুটি কোনো কিছুই পায়নি। নাম প্রকাশে অনিচ্ছুক এ সংগঠনের একাধিক সদস্য  প্রথম আলো কে বলেন, তাঁদের নামে প্রকল্প নিয়ে সাংসদের ঘনিষ্ঠরা এই অর্থ আত্মসাৎ করেছেন। একইভাবে জাগ্রত তরুণ সংঘের নামেও নেওয়া হয়েছে লাখ লাখ টাকার একাধিক ভুয়া প্রকল্প।\r\nএসব প্রকল্পের ব্যাপারে জানতে চাইলে সদর উপজেলা প্রকল্প বাস্তবায়ন কর্মকর্তা দিলীপচন্দ্র সেন বলেন, অর্থবছর শেষ হওয়ার মাত্র দুই দিন আগে প্রকল্প বরাদ্দের জন্য চিঠি আসে। এ কারণে তিনি একটি প্রকল্পও যাচাই-বাছাই করতে পারেননি বলে জানান। তবে ওই কর্মকর্তা স্বীকার করেন, যাচাই-বাছাই করে প্রকল্প তালিকা তৈরির নিয়ম থাকলেও স্থানীয় সাংসদের মতামতের বাইরে তিনি কিছুই করতে পারেননি। \r\nগত দুই অর্থবছরে বিভিন্ন মসজিদ ও প্রতিষ্ঠানের উন্নয়নের নামে মেহেরপুর-১ আসনের জন্য টিআরের প্রায় ২৫০ মেট্রিক টন এবং কাবিখার প্রায় ২০০ মেট্রিক টন চাল-গম বরাদ্দ আসে বলে জানা গেছে। \r\n বিভিন্ন প্রতিষ্ঠান নিয়ন্ত্রণ:  সরকার ক্ষমতায় আসার পর মেহেরপুরে সাব-রেজিস্ট্রি অফিসের যাবতীয় কর্মকাণ্ড নিয়ন্ত্রণ করেন সাংসদের ভাগনে মাহফুজুর রহমান রিটন। রিটন সরকারি ও বেসরকারি প্রতিষ্ঠানে চাকরি ও বদলির তদবিরও করেন। তবে রিটন এসব অভিযোগ অস্বীকার করেছেন।  \r\nমেহেরপুর আওয়ামী লীগের একাংশের নেতারা অভিযোগ করেন, সাংসদ দলীয় অফিসে বসেন না, শ্যালকের ব্যবসাপ্রতিষ্ঠানে বসেই সবকিছু নিয়ন্ত্রণ করেন। তাঁর বিরুদ্ধে অবস্থান নেওয়ায় দলের জেলা কমিটির সাধারণ সম্পাদক মিয়া জান আলী এবং মেহেরপুর সদর উপজেলা আওয়ামী লীগের সভাপতি ও বাস মালিক সমিতির সাধারণ সম্পাদক গোলাম রসুল খুনের মামলার আসামি হয়েছেন। \r\nখুনের ব্যাপারে সাংসদ জয়নাল আবেদীন  প্রথম আলো কে বলেন, মেহেরপুর পৌর মেয়র মোতাসিম বিল্লাহ শহরের একটি পুরোনো হাসপাতাল ভেঙে সেখানে একটি বিপণিবিতান করতে চেয়েছিলেন। এ জন্য তিনি ৩৬ কোটি টাকার দরপত্র আহ্বান করেছিলেন। মন্ত্রণালয়ের আদেশ উপেক্ষা করে ঢাকার একটি প্রতিষ্ঠানকে মার্কেট নির্মাণের কার্যাদেশও তিনি দেন। এর সঙ্গে জেলা আওয়ামী লীগের দুজন নেতাও জড়িত ছিলেন। বিপণিবিতান নির্মাণ বাবদ মেয়র কমিশন নেন। মেহেরপুর পৌরসভার প্যানেল মেয়র মিজানুর রহমান রিপন এর প্রতিবাদ করায় মেয়র ও তাঁর লোকজন তাঁকে খুন করেন বলে সাংসদ অভিযোগ করেন।    \r\n আরও অভিযোগ:  জানা গেছে, গত মার্চ মাসে জেলা আওয়ামী লীগের শিক্ষা ও সাংস্কৃতিকবিষয়ক সম্পাদক আবদুল মান্নানের ইজারা নেওয়া রুয়াকালির বিলটি সাংসদের সমর্থকেরা জোর করে দখল করে নেন। এর প্রতিবাদ জানাতে তিনি প্রেসক্লাবের সামনে অনশন শুরু করেন। এ সময় আওয়ামী লীগ, ছাত্রলীগ ও যুবলীগের অনেক নেতা সাংসদের দুর্নীতির বিবরণ তুলে ধরেন। তাঁরা বলেন, সাংসদ জয়নাল আবেদীন নিজের জমি বিক্রি করে ব্যাংকের ঋণ শোধ করে নিঃস্ব অবস্থায় নির্বাচন করেন। দলের নেতা-কর্মীদের চাঁদার অর্থে তিনি নির্বাচিত। কিন্তু নির্বাচনের পর তাঁর ও তাঁর পরিবারের বিপুল পরিমাণ অর্থ নানা প্রশ্নের জন্ম দিয়েছে।\r\nমেহেরপুর জেলা আওয়ামী লীগের সাধারণ সম্পাদক ও জেলা ও দায়রা জজ আদালতের রাষ্ট্রপক্ষের কৌঁসুলি মিয়া জান আলী জানান, সাংসদের দুর্নীতি ও স্বেচ্ছাচারিতার কথা প্রধানমন্ত্রীকে জানানো হয়েছে। যেকোনো সময় দলের নেতা-কর্মীরা সাংসদের বিরুদ্ধে কঠোর অবস্থান নিয়ে রাস্তায় নামবেন।\r\nএ ব্যাপারে জানতে চাইলে সাংসদ জয়নাল আবেদীন বলেন, ‘মেহেরপুর আওয়ামী লীগের তিন নেতা আমার বিরুদ্ধে যেভাবে বলে বেড়াচ্ছেন, আমি সাংসদ হয়ে সেভাবে বলতে পারি না। এটা সাংসদের মানায় না। তারা আমার সুনাম নষ্ট করার জন্য উঠেপড়ে লেগেছে, সাংবাদিকদের কাছেও মিথ্যে তথ্য সরবরাহ করে বেড়াচ্ছে।’ \r\n","status":true,"publishDate":{"$date":{"$numberLong":"1313172000000"}},"createdAt":{"$date":{"$numberLong":"1751552007722"}},"__v":{"$numberInt":"0"}}
{"_id":{"$oid":"686690a063805761f3fc232d"},"image":"image-1751552160367.webp","title":"সরেজমিন: কুষ্টিয়া গড়াই সেতুর মতো বিভক্ত কুষ্টিয়ার আওয়ামী লীগ","description":"কামরুল হাসান  ও  তৌহিদী হাসান\r\n কুষ্টিয়া শহরের উত্তর দিক ঘেঁষে বয়ে চলেছে গড়াই নদ। নদের ওপারে হরিপুর, কয়া ও শিলাইদহ ইউনিয়ন। এ নদের ওপর একটি সেতুর দাবি বহু দিনের। সেতু নির্মাণের ব্যাপারে সরকার নীতিগত সিদ্ধান্তও নিয়েছে। কিন্তু কোথায় হবে, তা নিয়ে চলছে টানাটানি। সেতু নির্মাণকে কেন্দ্র করে বিভক্ত হয়ে পড়েছে কুষ্টিয়া জেলা আওয়ামী লীগ। এ রকম বিভক্তি রয়েছে আরও অনেক বিষয়ে।\r\nখোঁজ নিয়ে জানা গেল, কুষ্টিয়া জেলা আওয়ামী লীগের সর্বশেষ কাউন্সিল হয়েছে ২০০৪ সালে। ২০০৬ সালে কমিটির মেয়াদ পেরিয়ে গেলেও জেলা আওয়ামী লীগ চলছে আগের কমিটি দিয়ে। বর্তমানে তিন ভাগে বিভক্ত কমিটির নেতারা। অভিযোগ উঠেছে, দলের কয়েকজন নেতা পরিচালনা করছেন দলকে। এ জন্য অন্য নেতারা ক্ষুব্ধ ও হতাশ।\r\n দুটি কার্যালয়:  নাম প্রকাশ না করার শর্তে এক নেতা জানান, জেলা আওয়ামী লীগের সভাপতি ও সদর আসনের সাংসদ রশিদুজ্জামান দুদু দীর্ঘদিন অসুস্থ থাকায় দল এখন চালাচ্ছেন জেলা আওয়ামী লীগের সাধারণ সম্পাদক আজগর আলী ও সহসভাপতি রবিউল ইসলাম। তাঁদের সঙ্গে আছেন কেন্দ্রীয় কমিটির সদস্য সদর উদ্দিন খান, সদর উপজেলা আওয়ামী লীগের সাধারণ সম্পাদক সেলিনুর রহমানসহ অন্য নেতারা। তাঁরা ইচ্ছামতো দল পরিচালনা করছেন বলে অভিযোগ রয়েছে। ফলে ছিটকে পড়েছেন দলের জ্যেষ্ঠ সহসভাপতি ও কুষ্টিয়া পৌরসভার মেয়র আনোয়ার আলী। মেয়রের সঙ্গে আছেন জেলা কমিটির আরেক সহসভাপতি বদর উদ্দিন, পৌর আওয়ামী লীগের সভাপতি তোতা, জেলা শ্রমিক লীগের সাধারণ সম্পাদক আমজাদ হোসেন, জেলা ছাত্রলীগের সভাপতি মাজহারুল হক। তাই দিন যত যাচ্ছে দলের অভ্যন্তরীণ কোন্দল তত বাড়ছে। তবে রশিদুজ্জামান দুদুর স্ত্রী  প্রথম আলো কে বলেন, সাংসদ এলাকায় না গেলেও দলের নেতাদের ঢাকায় ডেকে এনে বিভিন্ন বিষয়ে আলোচনা করে সিদ্ধান্ত দেওয়া হয়।\r\nকুষ্টিয়ার আওয়ামী লীগের নেতা-কর্মীরা জানান, জেলা আওয়ামী লীগের কার্যালয়ও এখন বিভক্ত হয়ে পড়েছে। নেতাদের ব্যক্তিগত কার্যালয় ও ব্যবসাপ্রতিষ্ঠানই এক একটি অফিসে পরিণত হয়েছে। কমিটির সাধারণ সম্পাদক আজগর আলী শহরের থানাপাড়ায় আইনজীবী আমীর-উল ইসলামের বাড়িতে স্থাপিত জেলা আওয়ামী লীগের কার্যালয়ে বসেন। দলীয় সব অনুষ্ঠান এখানেই হয়। জেলা আওয়ামী লীগের জ্যেষ্ঠ সহসভাপতি ও কুষ্টিয়ার পৌর মেয়র আনোয়ার আলী তাঁর সমর্থকদের নিয়ে আলাদা চলেন। তিনি সমর্থকদের নিয়ে আড়ুয়াপাড়ায় জেলা আওয়ামী লীগের আরেক কার্যালয়ে বসেন।\r\nএ ব্যাপারে আনোয়ার আলী বলেন, আড়ুয়াপাড়ার কার্যালয়টি জেলা আওয়ামী লীগের কার্যালয়। আওয়ামী লীগের সভানেত্রী প্রধানমন্ত্রী শেখ হাসিনা কুষ্টিয়া সফরে এসে এ কার্যালয়টি উদ্বোধন করেন।\r\nদলীয় সূত্রে জানা যায়, সর্বশেষ কাউন্সিলে খন্দকার রশিদুজ্জামান দুদু সভাপতি ও আজগর আলী সাধারণ সম্পাদক নির্বাচিত হন। নবম সংসদ নির্বাচনের পর থেকেই সাংসদ খন্দকার রশিদুজ্জামান দুদু অসুস্থ হয়ে পড়েন। আড়াই বছরে মাত্র দুবার তিনি কুষ্টিয়ায় এসেছেন। অসুস্থতার কথা বলে ফোনে কথা বলেন না। তাঁর পক্ষে সব কিছু দেখভাল করেন জেলা আওয়ামী লীগের সাধারণ সম্পাদক আজগর আলী ও সহসভাপতি রবিউল ইসলাম। বলতে গেলে এ দুই নেতাই এখন জেলা আওয়ামী লীগের সবকিছু। স্থানীয় তিন সাংসদ ও গুরুত্বপূর্ণ অনেক নেতাকে বাদ রেখে এ দুই নেতাই দল পরিচালনা করছেন বলে অভিযোগ উঠেছে।\r\nজেলা আওয়ামী লীগের জ্যেষ্ঠ সহাসভাপতি মেয়র আনোয়ার আলীর সঙ্গে মতানৈক্যের কারণে তিনি আলাদা চলেন। তিনি  প্রথম আলো কে বলেন, ‘ত্যাগী নেতারা দলে আর নেই। আমাদের এখন আর দরকার নেই। যারা টেন্ডারবাজ, যারা সুবিধাবাদী, তারাই এখন দলের সবকিছু।’\r\nকুষ্টিয়া জেলা আওয়ামী লীগের সাংগঠনিক সম্পাদক ও স্বাচিপ নেতা আমিনুল হক বলেন, কিছু সুবিধাবাদী নেতার কারণে দলের মধ্যে সংঘাত তৈরি হচ্ছে। দলের সভাপতিসহ বেশ কয়েকজন পদে থাকা নেতা বিভিন্ন জায়গায় চলে গেছেন। সার্বিকভাবে বলা যায়, দলের কর্মকাণ্ড একেবারেই নেই। দল যেভাবে চলছে তাতে জনগণের আশা পূরণে সম্পূর্ণ ব্যর্থ। যার কারণে দলের ভাবমূর্তি ক্ষুণ² হচ্ছে।\r\nকুষ্টিয়া পৌর আওয়ামী লীগের সাধারণ সম্পাদক আমিরুল ইসলাম ক্ষোভের সঙ্গে বলেন, ‘দল পরিচালনা করছেন কয়েকজন নেতা। তাঁদের কাছে দল জিম্মি থাকতে পারে না। তাঁরা সাংগঠনিক কাজ না করে টাকাপয়সা কামানোয় ব্যস্ত। সম্প্রতি ঢাকা থেকে দলের শীর্ষনেতারা কুষ্টিয়ায় এসেছিলেন। সেখানে মাত্র দুই হাজারের মতো নেতা-কর্মীর সমাবেশ হয়েছিল। এতে তাঁদের অপমান করা হয়েছিল বলে মনে করছি।’\r\nতবে জেলা আওয়ামী লীগের সাধারণ সম্পাদক আজগর আলী এসব অভিযোগ অস্বীকার করে বলেন, ‘জেলা আওয়ামী লীগে কোনো বিভেদ নেই। নির্বাচনের আগে দেওয়া সব ওয়াদা বাস্তবায়ন করতে আমরা কাজ করে যাচ্ছি।’\r\nএ প্রসঙ্গে সহসভাপতি রবিউল ইসলাম বলেন, ‘কুষ্টিয়ায় উন্নয়নকাজ করা সহজ নয়। এখানে আওয়ামী লীগই আওয়ামী লীগের শত্রু। তারা নিজেরাই নিজেদের বিরুদ্ধে নানা কথা বলে বেড়ায়।’\r\n হরিপুর সেতু:  বর্তমান সরকারের নির্বাচনী ওয়াদা ছিল কুষ্টিয়া-হরিপুর সেতু। এ সেতু নিয়ে এক পক্ষে আছেন কুষ্টিয়া জেলা আওয়ামী লীগের সাধারণ সম্পাদক আজগর আলী, খোকসা উপজেলা চেয়ারম্যান সদর উদ্দিন খানসহ জেলার কয়েকজন শীর্ষস্থানীয় নেতা। তাঁদের দাবি, গড়াই নদের জিকে ঘাট এলাকায় সেতু নির্মাণ করা হোক। গত বৃহস্পতিবার এক সংবাদ সম্মেলনে দলের সহাসভাপতি রবিউল ইসলাম সাংবাদিকদের জানান, ১৮ আগস্ট হরিপুর সেতুর পুনর্দরপত্র আহ্বান করা হবে।\r\nঅপর পক্ষে আছেন কুষ্টিয়া-৪ আসনের সাংসদ সুলতানা তরুণ ও আওয়ামী লীগের নেতা কুমারখালী উপজেলা চেয়ারম্যান আবদুর রউফ। তাঁরা চান গড়াই নদের বড় বাজার এলাকার ঘোড়াঘাটে রবীন্দ্র সেতু নির্মাণ করা হোক। তবে এলাকার লোকজন জানিয়েছেন, জিকে ঘাটে সেতু নির্মিত হলে খরচ বাড়বে। এর বদলে ঘোড়াঘাট বা এর আশপাশে সেতু নির্মিত হলে বেশি মানুষের সুবিধা যেমন হবে, তেমনি খরচও কমে যাবে। \r\nএ ব্যাপারে সাংসদ সুলতানা তরুণ বলেন, ঘোড়াঘাটে সেতু নির্মিত হলে রবীন্দ্র স্মৃতিবিজড়িত শিলাইদহ, কয়া, চর সাদিপুরসহ আরও কয়েকটি ইউনিয়নের সঙ্গে যোগাযোগব্যবস্থা সহজ হবে।\r\nতবে জেলা আওয়ামী লীগের সাধারণ সম্পাদক আজগর আলী  প্রথম আলো কে জানান, বিএনপি-জামায়াতের কর্মসূচি বাস্তবায়নে একটি পক্ষ মাঠে নেমেছে। যারা সেতু নিয়ে হইচই করছে, তারা মহাজোট সরকারের বিরুদ্ধে ষড়যন্ত্র করছে।\r\n ইসলামিয়া কলেজ:  কুষ্টিয়া শহরের অনেক পুরোনো কলেজ এটি। সাংসদ রশিদুজ্জামান এই কলেজের সভাপতি। শহরের প্রধান সড়ক এন এস রোড থেকে খুব সহজেই কলেজের ভেতরের সব কিছু দেখা যেত। অনেক পুরোনো এই কলেজটি এখন বড় বড় উঁচু পাকা মার্কেটের ছায়ায় ঢাকা পড়ে গেছে। দিনের বেলা শ্রেণীকক্ষে আলো জ্বালাতে হয়। খোঁজ নিয়ে জানা যায়, সাংসদ অসুস্থ থাকায় কমিটির আরেক সদস্য এ টি এম রুহুল আজম ভারপ্রাপ্ত সভাপতির দায়িত্বে আছেন। অভিযোগ রয়েছে, তিনিই মূলত কলেজের শিক্ষক নিয়োগ থেকে শুরু করে যাবতীয় মার্কেট নির্মাণে প্রত্যক্ষভাবে জড়িত। এ ব্যাপারে তিনি সাংসদ রশীদুজ্জামানের স্ত্রীর সঙ্গে যোগযোগ রাখেন। এসব নিয়েও দলের ভেতরে ক্ষোভের সৃষ্টি হয়েছে। এক পক্ষের নেতারা মনে করছেন, কলেজ থেকে সাংসদের ঘনিষ্ঠ পক্ষ বিপুল পরিমাণ আর্থিক সুবিধা নিচ্ছে। \r\nকলেজ পরিচালনা পর্ষদের সদস্য জেলা জাসদের সভাপতি গোলাম মহাসিন  প্রথম আলো কে জানান, কলেজের দোকান বিক্রির কোটি টাকার কোনো হিসাব নেই। এ খাতে কোটি কোটি টাকা বেহাত হয়ে গেছে। তা ছাড়া কুমারখালী থানা বিএনপির যুগ্ম সম্পাদক নবাব আলী খানকে কলেজের অধ্যক্ষ হিসেবে নিয়োগ দিয়ে স্থানীয় সাংসদের স্ত্রী সুবিধা নিয়েছেন। এখন আরও মার্কেট নির্মাণের জন্য সামনের সরকারি জায়গা নেওয়ার চেষ্টা করা হচ্ছে।\r\nএকাধিক সূত্র জানায়, কলেজের দোকান বিক্রির টাকার ভাগবাটোয়ারা নিয়ে দলের নেতাদের মধ্যে বিভেদ সৃষ্টি হয়েছে। সদরের সাংসদ অসুস্থ থাকায় তাঁর স্ত্রী এসব নিয়ন্ত্রণ করছেন বলে অভিযোগ রয়েছে।\r\nতবে সাংসদ রশিদুজ্জামান দুদুর স্ত্রী  প্রথম আলো কে বলেন, কলেজের ব্যাপারে সাংসদ বা তিনি কিছুই জানেন না। দেড় বছর তিনি এলাকায় যাননি। কারা এসব নিয়ন্ত্রণ করেন, তাও জানেন না।\r\nজেলা আওয়ামী লীগের সাধারণ সম্পাদক আজগর আলী জানান, মার্কেট নির্মাণ করার ফলে কলেজের আলো-বাতাস বন্ধ হয়ে গেছে। ছাত্রদের খোলামেলা পরিবেশ খুব দরকার।\r\n","status":true,"publishDate":{"$date":{"$numberLong":"1271181600000"}},"createdAt":{"$date":{"$numberLong":"1751552160432"}},"__v":{"$numberInt":"0"}}
{"_id":{"$oid":"686690d463805761f3fc2331"},"image":"image-1751552212813.webp","title":"সরেজমিন: কুষ্টিয়া মসজিদ, ঈদগাহ, কবরস্থান কোনো টাকার ভাগই ছাড়েন না তাঁরা","description":"কামরুল হাসান  ও  তৌহিদী হাসান\r\n ‘আপনি আমার আত্মীয়, তাই এক হাজার টাকা বেশি দিলাম। অন্যদের টনপ্রতি ছয় হাজার টাকা করে দিই।’ এক টন গমের বিপরীতে সাত হাজার টাকা ধরিয়ে দিয়ে এভাবেই সান্ত্বনা দিয়েছেন মফিদুল ইসলাম।\r\nকুষ্টিয়ার দৌলতপুর উপজেলার আল্লারদরগা জয়ভোগা কবরস্থান উন্নয়ন ও পরিচালনা কমিটির অর্থ সম্পাদক খন্দকার জালাল উদ্দিন  প্রথম আলো র কাছে এ অভিযোগ করেন। তিনি বলেন, কবরস্থান উন্নয়নের জন্য টিআর প্রকল্পের আওতায় এক টন গম বরাদ্দ করা হয়েছিল। তিনি এক টনের দাম পেয়েছেন মাত্র সাত হাজার টাকা। বাকি টাকা মফিদুল সবাইকে ভাগ করে দিয়েছেন। বাজারে প্রতি টন গম ১৫ হাজার টাকা করে বিক্রি হয়। \r\nকে এই মফিদুল? দৌলতপুর উপজেলা প্রকল্প বাস্তবায়ন অফিসের অফিস সহকারী জাকির হোসেন  প্রথম আলো কে বলেন, মফিদুল ইসলাম দৌলতপুর আসনের সাংসদ আফাজ উদ্দিন বিশ্বাস ও তাঁর ছেলে আরিফ বিশ্বাসের খুব ঘনিষ্ঠ। টিআর-কাবিখাসহ বিভিন্ন উন্নয়নমূলক কাজের চাল-গম উত্তোলনের কাজ তিনিই করে থাকেন। কেউ চাইলেও চাহিদাপত্র (ডিও) দিয়ে চাল-গম উত্তোলন করতে পারেন না। সবই করেন মফিদুল ইসলাম। টনপ্রতি নামমাত্র টাকা তিনি প্রকল্পের সঙ্গে সংশ্লিষ্ট লোকদের হাতে তুলে দেন।\r\nঅবশ্য মফিদুল নিজে গম কেনাবেচার কথা স্বীকার করলেও কম দাম দেওয়ার কথা অস্বীকার করেন।  প্রথম আলো কে তিনি বলেন, ‘টনপ্রতি ১১ থেকে ১৪ হাজার টাকা গমের মূল্য নির্ধারণ করে টাকা দেওয়া হয়েছে। এসব দাম বর্তমান বাজারমূল্যে করা হয়েছে, কোনো অনিয়ম করা হয়নি। কাউকে কমও দেওয়া হয়নি।’ \r\n জেলার অবস্থা:  জেলা প্রশাসন সূত্র জানায়, কুষ্টিয়ার ছয় উপজেলায় গত অর্থবছর উন্নয়নমূলক কর্মকাণ্ডের জন্য বিপুল পরিমাণ অর্থ বরাদ্দ ছিল। গ্রামীণ অবকাঠামো সংস্কার (কাবিখা) খাতে বরাদ্দ ছিল ৯৮০ মেট্রিক টন খাদ্যশস্য। গ্রামীণ অবকাঠামো সংস্কারের (কাবিটা) জন্য নগদ অর্থ বরাদ্দ ছিল তিন কোটি ৬০ লাখ টাকা। অতি দরিদ্রদের জন্য কর্মসংস্থান কর্মসূচিতে বরাদ্দ ছিল তিন কোটি ৭৪ লাখ টাকা। গ্রামীণ অবকাঠামো রক্ষণাবেক্ষণ খাতে (টিআর) বরাদ্দ ছিল এক হাজার ১৮৮ টন খাদ্যশস্য। টিআরের নগদ অর্থ বরাদ্দ ছিল তিন কোটি ৪৮ লাখ টাকা। \r\nকুষ্টিয়া সদর উপজেলার একটি সূত্র দাবি করেছে, ১০০ টন গমের বিপরীতে প্রকল্প রয়েছে ৩৬টি। আর ৩০ লাখ টাকার বিপরীতে প্রকল্প রয়েছে ৮২টি। গত ২৭ জুন ছিল প্রকল্পের টাকা ছাড়ের শেষ দিন। এ দিন সদর উপজেলার সব কটি প্রকল্পের অর্থ ছাড় করা হয়েছে। তবে টিআর প্রকল্পে কোথাও কোনো কাজ হয়নি। জানা গেছে, সদর আসনের সাংসদ রশিদুজ্জামান দুদুর ঢাকার বাসায় বসে এসব প্রকল্প ভাগ হয়েছে। সাংসদের পক্ষে তাঁর স্ত্রী এসব ব্যাপারে সিদ্ধান্ত দিয়েছেন। আর নেতারা কুষ্টিয়া ফিরে গিয়ে এসব প্রকল্পের টাকা ভাগবাটোয়ারা করে নিয়েছেন। যেসব প্রকল্পে টাকা বরাদ্দ দেওয়া হয়েছে এমন ১০টি প্রকল্প সরেজমিন ঘুরে কাজের কোনো চিহ্ন পাওয়া যায়নি। \r\n গত শুক্রবার সকালে  সাংসদ রশিদুজ্জামান দুদুর নম্বরে ফোন করা হলে তাঁর স্ত্রী ফোন ধরেন। তিনি বলেন, সাংসদ অসুস্থ। দুই দিন আগে সিঙ্গাপুর থেকে এসেছেন। তিনি জানান, সাংসদের শারীরিক অবস্থার কারণে দেড় বছর এলাকায় যেতে পারেননি। তাই সব ধরনের উন্নয়নের তদারকি বাসায় বসেই করেন। এলাকার লোকজন ডেকে এনে সব বুঝিয়ে দেন। তিনি বলেন, সাংসদের পক্ষে তিনিও কিছু কাজ দেখাশোনা করেন। উন্নয়ন প্রকল্পে অনিয়ম দুর্নীতির কথা স্বীকার করে তিনি বলেন, ‘আমরা এখানে বসে কী করে এটা ঠেকাব?’ তবে অন্য উপজেলার চেয়ে সদরে কিছুটা হলেও কাজ হয়েছে বলে তিনি দাবি করেন।\r\nনাম প্রকাশে অনিচ্ছুক জেলা প্রশাসনের কর্মকর্তারা বলছেন, ‘দলীয় নেতারা সব প্রকল্প নিজেদের মধ্যে ভাগবাটোয়ারা করে নিয়েছেন। বেশির ভাগ প্রকল্পেরই কোনো কাজ হয়নি।’ দৌলতপুর, ভেড়ামারা ও খোকসা উপজেলার নির্বাহী কর্মকর্তারা জেলা প্রশাসনের সভায় জানিয়েছেন, দেরিতে কাজ শুরু করায় বাস্তবায়নের হার কম হয়েছে।\r\n সরেজমিন দৌলতপুর : কুষ্টিয়া-৩ আসনের সাংসদ আফাজ উদ্দিন। বয়সের কারণে চলাফেরা সীমিত। সাংসদের মেজো ছেলে আরিফ আহমেদ বিশ্বাসই এখন বকলমে এলাকায় সাংসদ। স্কুল-কলেজের শিক্ষক নিয়োগ, দরপত্র, টিআর, কাবিখা, কাবিটা, নগদ অর্থ বরাদ্দ, ঘাটের ইজারা, থানায় মামলা নেওয়া থেকে শুরু করে সবকিছুই দেখভাল করেন আরিফ। \r\nএলাকায় সরেজমিন খোঁজ নিয়ে জানা গেছে, দৌলতপুরে গত অর্থবছরে কাবিখা খাতে বরাদ্দ ছিল ২৪৬ মেট্রিক টন গম, কাবিটা খাতে বরাদ্দ ছিল ৯০ লাখ টাকা, টিআর বরাদ্দ ছিল ২৯৬ মেটন, নগদ অর্থ বরাদ্দ ৮৭ লাখ টাকা। অভিযোগ আছে, এসব প্রকল্পের কোনো কাজই হয়নি।\r\nস্থানীয় বাসিন্দারা অভিযোগ করেন, কোনো প্রকল্পের জন্য বরাদ্দ পেলে তা থেকে নির্দিষ্ট ভাগ দিতে হয় সাংসদের ছেলে ও অন্য ঘনিষ্ঠদের। ভাগ পান প্রশাসনের কর্মকর্তারও।\r\nউপজেলার তেলিগাংদিয়া গ্রামের একটি ইদগাহ মাঠ সংস্কারের জন্য তিন মেট্রিক টন গম বরাদ্দ দেওয়া হয়। ইদগাহ কমিটি তিন মেট্রিক টন গমের মূল্য বাবদ পায় ২০ হাজার টাকা। এর বাজারমূল্য ৪৫ হাজার টাকা।\r\nমানিকদিয়ার জামে মসজিদের উন্নয়নে বরাদ্দ ছিল ৫০ হাজার টাকা। কিন্তু আজ পর্যন্ত সে টাকা মসজিদে পৌঁছায়নি। পিয়ারপুর ইউনিয়নের কামালপুর বাজারের জন্য চার টন গম বরাদ্দ দেওয়া হলেও কিছুই কাজ হয়নি। বেলতলা মসজিদে দুই টন এবং পচাভিটা কবরস্থানের উন্নয়নে তিন টন গম বরাদ্দ দেওয়া হয়। ডিজিটি মাধ্যমিক বিদ্যালয় উন্নয়নের জন্য বরাদ্দ পায়। বৈরাগীর চর জামে মসজিদের জন্য ৫০ হাজার টাকা বরাদ্দ হয়। কিন্তু এসব প্রতিষ্ঠানের কাছে বরাদ্দ করা অর্থ বা গম পৌঁছায়নি বলে অভিযোগ পাওয়া গেছে। \r\nসাংসদ আফাজ উদ্দিন অবশ্য এসব অভিযোগের কথা স্বীকার করেছেন। তিনি বলেন, চার-পাঁচটি এ ধরনের ঘটনা ঘটেছিল। পরে তাদের বিরুদ্ধে ব্যবস্থা নেওয়া হয়েছে। নিজের সন্তানের কর্মকাণ্ডের ব্যাপারে সাংসদ বলেন, আরিফ কোনো সরকারি কাজ করে না। তবে সে তাঁর হয়ে সামাজিক কাজগুলো দেখাশোনা করে।\r\nতবে আরিফের বিরুদ্ধে বিভিন্ন ইউনিয়নের নেতাদের অভিযোগ, ইউনিয়ন পরিষদ নির্বাচনে আরিফ টাকা নিয়ে দলের একাধিক প্রার্থীকে মনোনয়ন দিয়েছেন। এ কারণে দৌলতপুরে কোনো আওয়ামী লীগ নেতা চেয়ারম্যান হিসেবে নির্বাচিত হতে পারেননি।\r\nআরিফ অবশ্য এসব অভিযোগ অস্বীকার করে বলেন, দলের কোন্দলের কারণে আওয়ামী লীগের প্রার্থীরা জিততে পারেনি। \r\n একই চিত্র কুমারখালীতে : ২০১০-১১ অর্থবছরে কুষ্টিয়া-৪ নির্বাচনী এলাকায় কাবিটা প্রকল্পের জন্য ৯০ লাখ টাকা বরাদ্দ দেয় খাদ্য ও দুর্যোগ ব্যবস্থাপনাবিষয়ক মন্ত্রণালয়। এর মধ্যে কুমারখালী উপজেলার জন্য ৮৭ লাখ টাকা বরাদ্দ দেওয়া হয়। কুমারখালী উপজেলায় যেসব প্রতিষ্ঠানের অনুকূলে বরাদ্দ দেওয়া হয়, তাদের কাছ থেকে আগেই এর অর্ধেক টাকা অগ্রিম নেওয়া হয়েছে বলে অভিযোগ রয়েছে। \r\nজানা গেছে, পানটি ডিগ্রি কলেজে মাটি ভরাটের জন্য ১০ লাখ টাকা, পানটি হাইস্কুলে মাটি ভরাটের জন্য পাঁচ লাখ টাকা, সদকী ইউনিয়নের মালিয়াট ঈদগাহ ও কবরস্থানে মাটি ভরাটের জন্য ১০ লাখ টাকা বরাদ্দ দেওয়া হয়। সরেজমিনে গিয়ে দেখা গেছে, এসব প্রকল্পে ৫০ থেকে ৬০ হাজার টাকার বেশি কাজ হয়নি। নামমাত্র কাজ করে টাকা উত্তোলন করা হয়েছে। নাম প্রকাশে অনিচ্ছুক এক শিক্ষক জানান, ১০ লাখ টাকা অনুদান পেতে ৫০ শতাংশ টাকা ভাগ দিতে হয়েছে, তাহলে ঠিকমতো কাজ হবে কী করে? \r\nজানতে চাইলে উপজেলা নির্বাহী কর্মকর্তা মো. মানিকহার রহমান জানান, প্রকল্পের কাজের এখনো সময় আছে। তবে সব প্রকল্প ঘুরে দেখা সম্ভব হয়নি বলে তিনি কোনো মন্তব্য করতে পারবেন না। আর উপজেলা প্রকল্প বাস্তবায়ন কর্মকর্তা তপন কুমার ঘোষ বলেন, আবহাওয়া খারাপের কারণে সব প্রকল্প এখনো দেখা তাঁর পক্ষে সম্ভব হয়নি। ","status":true,"publishDate":{"$date":{"$numberLong":"1313431200000"}},"createdAt":{"$date":{"$numberLong":"1751552212832"}},"__v":{"$numberInt":"0"}}
{"_id":{"$oid":"6866910863805761f3fc2335"},"image":"image-1751552264665.webp","title":"জামায়াতকে আর রাস্তায় নামতে দেবে না পুলিশ  ব্যর্থতা পর্যালোচনা হচ্ছে ","description":"জামায়াত-শিবিরের অতর্কিত হামলার ঘটনায় সোমবার রাত থেকে গতকাল মঙ্গলবার পর্যন্ত কয়েক দফায় বৈঠক করেছেন পুলিশের ঊর্ধ্বতন কর্মকর্তারা। এসব বৈঠকে সিদ্ধান্ত হয়েছে, ভবিষ্যতে রাজধানীর রাস্তায় জামায়াতে ইসলামীকে আর এ ধরনের কর্মসূচি পালন করতে দেওয়া হবে না। এ ঘটনায় দ্রুতবিচার আইনে দায়ের করা সব মামলার অভিযোগপত্র সাত দিনের মধ্যে দেওয়ার চিন্তাভাবনা করছে পুলিশ। মহানগর পুলিশের একাধিক দায়িত্বশীল কর্মকর্তা  প্রথম আলো কে এই সিদ্ধান্তের কথা জানিয়েছেন।\r\nসূত্রগুলো জানায়, ভবিষ্যতে এ ধরনের সহিংস পরিস্থিতি মোকাবিলায় নতুন কৌশল নির্ধারণের চিন্তাভাবনা করছেন ঊর্ধ্বতন কর্মকর্তারা।\r\nজানতে চাইলে ঢাকা মহানগর পুলিশ কমিশনারের মুখপাত্র ও গোয়েন্দা পুলিশের উপকমিশনার মনিরুল ইসলাম  প্রথম আলো কে বলেন, সোমবার জামায়াত-শিবিরের কর্মীদের আচরণ রাজনৈতিক দলের কর্মীদের মতো ছিল না। রাজনৈতিক কর্মসূচির চেয়ে পুলিশের ওপর আক্রমণই ছিল তাঁদের কাছে মুখ্য। ভবিষ্যতে যাতে তাঁরা এ ধরনের কিছু ঘটানোর সুযোগ না পান, সেই লক্ষ্যে নতুন কর্মকৌশল নির্ধারণ করা হচ্ছে।\r\nরাজধানীর কাকরাইল ও বিজয়নগর এলাকায় গত সোমবার বিকেলে বিক্ষোভ মিছিলে বাধা দিলে পুলিশের ওপর হামলা চালান জামায়াত-শিবিরের কর্মীরা। এতে পুলিশের ৩৮ জন সদস্য আহত হন। তাঁদের ছয়জনের অবস্থা গুরুতর। হামলার সময় পুলিশের সাতটিসহ ১৫টি গাড়িতে আগুন দেওয়া হয়।\r\nপুলিশের কর্মকর্তারা বলেন, রাজধানীতে সাম্প্রতিক সময়ে কোনো ঘটনায় পুলিশের এত সম্পদের ক্ষতি হয়নি এবং একসঙ্গে এত সদস্য আহত হননি। \r\n নাম প্রকাশে অনিচ্ছুক পুলিশের একাধিক কর্মকর্তা  প্রথম আলো কে বলেন, সোমবার রাতেই পুলিশের ঊর্ধ্বতন কর্মকর্তারা স্বরাষ্ট্রমন্ত্রীর সঙ্গে বৈঠক করেন। এরপর গতকাল সকালে মহানগর পুলিশের কর্মকর্তারা দুই দফা বৈঠক করেন। বৈঠকে কাকরাইল ও বিজয়নগরের দায়িত্ব পালনকারী উপকমিশনাররা উপস্থিত ছিলেন।\r\nবৈঠকের একটি সূত্র জানায়, সোমবার পরিস্থিতি মোকাবিলায় পুলিশের ব্যর্থতার কয়েকটি কারণ চিহ্নিত করা হয়। বৈঠকে বলা হয়, জামায়াত এ রকম প্রস্ত্ততি নিয়ে মাঠে নামছে, পুলিশের কাছে এ-সংক্রান্ত আগাম তথ্য ছিল না। জামায়াতের প্রস্ত্ততি এবং এ ধরনের কর্মসূচি নিয়ে সংবাদপত্রে আগাম খবর প্রকাশিত হলেও গোয়েন্দা সংস্থাগুলো থেকে আইনশৃঙ্খলা রক্ষাকারী বাহিনীকে আগাম কোনো তথ্য দেওয়া হয়নি। তাই পুলিশের ভালো প্রস্ত্ততি ছিল না।\r\nমহানগর পুলিশের উপকমিশনার (সদর দপ্তর) হাবিবুর রহমান  প্রথম আলো কে বলেন, কাকরাইল ও বিজয়নগরে গত সোমবার ২৬ প্লাটুন পুলিশ মোতায়েন করা হয়েছিল। কিন্তু তাদের কাছে দাঙ্গা দমনের ভারী কোনো সরঞ্জাম ছিল না। তাদের ধারণা ছিল, আগের মতো বাধা দিলেই জামায়াতের কর্মীরা মিছিল ফেলে পালিয়ে যাবেন।\r\nপুলিশের আরেক কর্মকর্তা বলেন, পুলিশের বিশেষ শাখা (এসবি) থেকে সোমবার বেলা ১১টায় জামায়াতের বিক্ষোভ-সমাবেশের ব্যাপারে তথ্য দেওয়া হয়। এতে স্থানের উল্লেখ ছিল না। এ কারণে কোথায় সমাবেশ হবে, সে ব্যাপারে পুলিশ আগে থেকে নিশ্চিত হতে পারেনি।\r\nএ ছাড়া দাঙ্গা দমনের জন্য পুলিশের সরঞ্জামগুলো ঠিকভাবে কাজ করেনি। সোমবারের ঘটনায় আহত হওয়া পুলিশের রমনা বিভাগের উপকমিশনার কৃষ্ণপদ রায়  প্রথম আলো কে বলেন, ঘটনার সময় তাঁর দল নিয়ে তিনি ছিলেন উইলস লিটল ফ্লাওয়ার স্কুলের উল্টো দিকে। সেখানে দুই দিক থেকে জামায়াতের কর্মীরা তাঁদের ওপর হামলা চালান। অবস্থা বেগতিক দেখে তাঁরা পাশে রূপায়ণের করিম টাওয়ারের গাড়ির পার্কিংয়ের ভেতরে ঢুকে পড়েন। জামায়াতের কর্মীরা সেই ভবনে ঢোকার চেষ্টা করলে ভেতর থেকে পুলিশ শটগানের গুলি ও কাঁদানে গ্যাসের শেল নিক্ষেপ করে। কিন্তু শটগানের গুলি ১০ গজের বেশি এগোয়নি।\r\nকৃষ্ণপদ রায় বলেন, গুলির চেয়ে বরং ইটের টুকরা বেশি কার্যকর ছিল। একইভাবে কাঁদানে গ্যাসের শেলও তেমন কাজে আসেনি। পরে পুলিশ একটি সাঁজোয়া যান নিয়ে এলে সেটিও জামায়াতের কর্মীদের ঘেরাওয়ের মুখে পড়ে। ওই যানটি আর এগোতে পারেনি।\r\nপুলিশের মতিঝিল বিভাগের উপকমিশনার আনোয়ার হোসেন বলেন, ঘটনার সময় দায়িত্ব পালনকালে তিনি লক্ষ করছিলেন, বিজয়নগরে পথচারীর মতো কিছু লোক হাঁটাচলা করছে। দেখে তাঁর সন্দেহ হয়। তিনি ও সহকারী পুলিশ কমিশনার এমন কয়েকজনকে সন্দেহ করে জিজ্ঞাসা করতে গেলে সঙ্গে সঙ্গে জামায়াত-শিবিরের কয়েক শ কর্মী তাঁদের ঘিরে ফেলেন এবং হামলা শুরু করেন। অতর্কিত এই হামলা পুলিশ আর নিয়ন্ত্রণ করতে পারেনি।\r\nপ্রত্যক্ষদর্শী পুলিশের আরেক কর্মকর্তা বলেন, ওই সময় মতিঝিলের উপকমিশনার প্রাণ বাঁচাতে হোটেল ৭১-এর ভেতরে আশ্রয় নেন। ডিবির কয়েকজন কর্মকর্তা ইসলামী ব্যাংক হাসপাতালের নিচের এটিএম বুথে ঢুকে নিজেদের আড়াল করেন।\r\nমহানগর পুলিশের যুগ্ম কমিশনার ইব্রাহিম ফাতেমী বলেন, সোমবারের ঘটনার পর পুলিশ তাদের কৌশল পরিবর্তন করছে। ভবিষ্যতে আর যাতে এ ধরনের ঘটনায় পুলিশের ক্ষয়ক্ষতি না হয়, সে ব্যাপারে পুলিশ তৎপর থাকবে।","status":true,"publishDate":{"$date":{"$numberLong":"1316541600000"}},"createdAt":{"$date":{"$numberLong":"1751552264734"}},"__v":{"$numberInt":"0"}}
{"_id":{"$oid":"6866913463805761f3fc2339"},"image":"image-1751552307990.webp","title":"মীর কাসেমকে সাহাঘ্য করেন বিএনপির নেতা ","description":"যুক্তরাষ্ট্রে তদবিরকারী প্রতিষ্ঠান নিয়োগ \r\nকামরুল হাসান,  ঢাকা  ও ইব্রাহিম চৌধুরী,  নিউইয়র্ক \r\nএকাত্তরের ঘাতক হিসেবে অভিযুক্ত ও জামায়াতে ইসলামীর কেন্দ্রীয় নির্বাহী পরিষদের সদস্য মীর কাসেম আলীকে যুক্তরাষ্ট্রের একটি তদবিরকারী (লবিস্ট) প্রতিষ্ঠানের সঙ্গে যোগাযোগ করিয়ে দেন যুক্তরাষ্ট্রপ্রবাসী একজন বিএনপির নেতা। মানবতাবিরোধী অপরাধের বিচার থেকে বাঁচতেই ওই প্রতিষ্ঠানকে মীর কাসেম আলী নিয়োগ দেন বলে অভিযোগ রয়েছে।\r\nবিএনপির ওই প্রবাসী নেতার নাম শরাফত হোসেন। তিনি যুক্তরাষ্ট্র বিএনপির সহসভাপতি এবং তদবিরকারী প্রতিষ্ঠান ক্যাসিডি অ্যান্ড অ্যাসোসিয়েটের সদস্য (টিম মেম্বার)। প্রতিষ্ঠানটির সঙ্গে আড়াই কোটি ডলারের চুক্তি করেন মীর কাসেম আলী।\r\nবাংলাদেশ ব্যাংক এই অর্থ লেনদেন নিয়ে তদন্ত শুরু করেছে। একাধিক গোয়েন্দা সংস্থাও মীর কাসেম আলীর অর্থ পাচারের বিষয়টি অনুসন্ধান করছে।\r\nচুক্তির সঙ্গে সংশ্লিষ্টতার ব্যাপারে জানতে চাইলে প্রবাসী শরাফত হোসেন  প্রথম আলো কে বলেন, ‘ক্যাসিডি অ্যান্ড অ্যাসোসিয়েটে কাজ করি—যদি তা আপনি জানেন, তবে তা লিখতে বা বলতে পারেন। কিন্তু এ ব্যাপারে টেলিফোনে আমি কোনো কথা বলব না।’\r\nগত তিন মাসে কয়েক দফা যোগাযোগ করার পরও মীর কাসেম আলী এ ব্যাপারে কোনো মন্তব্য করতে রাজি হননি।\r\nসরকারি সূত্র নিশ্চিত করেছে, মানবতাবিরোধী অপরাধের বিচার ঠেকাতে ওয়াশিংটনে লবিস্ট নিয়োগ করেছিলেন মীর কাসেম আলী।   চুক্তির পর গত বছরের ৬ অক্টোবর মীর কাসেম আলীকে লেখা এক চিঠিতে ক্যাসিডি অ্যান্ড অ্যাসোসিয়েটের আন্তর্জাতিক কার্যক্রমবিষয়ক নির্বাহী ভাইস প্রেসিডেন্ট আমোস জে হোচেস্টাইন জানান, যুক্তরাষ্ট্র ও বাংলাদেশ সরকারের উচ্চপর্যায়ে তাঁরা তদবির চালিয়ে যাচ্ছেন। এসব চিঠির অনুলিপি সরকারের হাতে রয়েছে বলে জানা গেছে।\r\nসূত্র জানায়, ছয় মাসের জন্য কাজ করবে—এই শর্তে ক্যাসিডি অ্যান্ড অ্যাসোসিয়েটের সঙ্গে মীর কাসেম আলী ২৫ মিলিয়ন বা আড়াই কোটি মার্কিন ডলারের একটি চুক্তি করেন। বাংলাদেশি মুদ্রায় এর পরিমাণ প্রায় ১৮২ কোটি টাকা। এই অর্থ পরিশোধও করা হয়েছে।\r\nজামায়াতে ইসলামীর সর্বোচ্চ নীতিনির্ধারক ফোরামের নির্বাহী কমিটির সদস্য মীর কাসেম আলী বর্তমানে দিগন্ত মিডিয়া করপোরেশনের চেয়ারম্যান। এ ছাড়া তিনি ইসলামী ব্যাংকের পরিচালক, ইবনে সিনা ট্রাস্টের সদস্য (প্রশাসন) এবং কেয়ারি হাউজিং ও ইডেন শিপিং লাইনসের চেয়ারম্যান। তিনি রাবেতা আলম আল ইসলামীর এদেশীয় পরিচালক।   ১৯৭১ সালে ইসলামী ছাত্রসংঘ ও আলবদর বাহিনীর গুরুত্বপূর্ণ দায়িত্বে ছিলেন মীর কাসেম আলী। মানবতাবিরোধী অপরাধে জড়িত থাকার ব্যাপারে তাঁর বিরুদ্ধে আন্তর্জাতিক অপরাধ ট্রাইব্যুনাল তদন্ত করছে। ট্রাইব্যুনালের তদন্ত সংস্থার সমন্বয়ক আবদুল হান্নান খান  প্রথম আলো কে বলেন, ‘মীর কাসেমের বিরুদ্ধে সংস্থা তদন্ত করছে। সময়মতো ব্যবস্থা নেওয়া হবে।’\r\n চুক্তিতে যা বলা হয়েছে:  চুক্তির শর্তে বলা হয়েছে, ক্যাসিডি তাঁর (ক্লায়েন্ট) পক্ষে মার্কিন সরকার, কংগ্রেস ও সিনেট সদস্যদের সঙ্গে সম্পর্ক রক্ষা করবে। এ ছাড়া মার্কিন বৈদেশিক নীতি, বিশেষ করে দক্ষিণ এশিয়ার বিষয়গুলো যাঁরা নিয়ন্ত্রণ করেন এবং মার্কিন প্রশাসনের নীতিনির্ধারকদের সঙ্গে যোগাযোগ রক্ষা করবে।\r\n২০১০ সালের ১০ মে চুক্তিটি স্বাক্ষরিত হয়। ক্যাসিডির পক্ষে চুক্তিতে সই করেন প্রতিষ্ঠানের জেনারেল কনসাল অ্যান্ড্রু জে ক্যামেরস। আর মীর কাসেম আলী চুক্তিতে ‘মীর আলী’ নাম দিয়ে সই করেছেন। এ চুক্তির মেয়াদ শেষ হয়ে গেছে গত ৫ এপ্রিল।\r\n ক্যাসিডি অ্যান্ড অ্যাসোসিয়েট:  ওয়েবসাইট থেকে জানা যায়, প্রতিষ্ঠানটির প্রধান নির্বাহী কর্মকর্তা ও সিনিয়র ভাইস চেয়ারম্যান হলেন যুক্তরাষ্ট্রের সাবেক কংগ্রেসম্যান মার্টি রুশো। প্রতিষ্ঠানটির ঠিকানা হচ্ছে—৭০০ থার্টিন্থ, এনডব্লিউ, সুইট-৪০০, ওয়াশিংটন ডিসি। \r\n ২০০৯ সালের ২১ জানুয়ারি যুক্তরাষ্ট্রের বিখ্যাত ব্যবসাবিষয়ক ডেইলি  দ্য ওয়াল স্ট্রিট জার্নাল  এক পাতাজুড়ে প্রেসিডেন্ট ওবামার ঘনিষ্ঠ ব্যক্তিদের নাম প্রকাশ করে। (আগের দিন, ২০ জানুয়ারি মার্কিন প্রেসিডেন্ট হিসেবে শপথ নেন ওবামা।) ওই তালিকায় ক্যাসিডির প্রতিষ্ঠাতা, বর্তমান নির্বাহী চেয়ারম্যান ও প্রধান নির্বাহী কর্মকর্তা জেরাল্ড এস জে ক্যাসিডির নামও রয়েছে। একটি মার্কিন পত্রিকায় একে ৩৫ বছর ধরে সরকারের সঙ্গে সম্পর্ক প্রতিষ্ঠাকারী সবচেয়ে শক্তিশালী ও কার্যকর প্রতিষ্ঠান হিসেবে উল্লেখ করে জেরাল্ড এস জে ক্যাসিডিকে এর ‘মাস্টার বিল্ডার’ বলা হয়েছে।\r\nচুক্তির বিষয়ে কথা বলতে নিউইয়র্ক ও ঢাকা থেকে বারবার ওয়াশিংটনের ক্যাসিডি অফিসে ফোন করা হলেও কেউ কথা বলেননি। ই-মেইলে ক্যাসিডির সংবাদমাধ্যমের (মিডিয়া অ্যান্ড প্রেস রিলেশন) গ্রেগ ম্যাককার্থির সঙ্গে যোগাযোগ করা হলেও কোনো জবাব পাওয়া যায়নি। \r\n চুক্তির পেছনে বিএনপির নেতা:  শরাফত হোসেন বিএনপির যুক্তরাষ্ট্র শাখার সভাপতি হতে চান। খালেদা জিয়ার সাম্প্রতিক যুক্তরাষ্ট্র সফরের সময় শরাফত হোসেনকে বিভিন্ন অনুষ্ঠানে তাঁর পাশে দেখা গেছে। যুক্তরাষ্ট্র বিএনপির নেতা-কর্মীদের সঙ্গে কথা বলে জানা গেছে, তিনি নিজেকে খালেদা জিয়ার পুত্রবধূ জুবাইদা রহমানের আত্মীয় বলে পরিচয় দেন। খালেদা জিয়ার সাম্প্রতিক সফরের সময় শরাফত হোসেন তদবিরের কাজে দুই লাখ ডলার ব্যয় করেও উচ্চপর্যায়ের মার্কিন কর্মকর্তাদের সঙ্গে কোনো বৈঠকের ব্যবস্থা করতে পারেননি। এ ব্যাপারে শরাফত হোসেন বলেন, ‘দলের নেত্রীর লবিংয়ের সঙ্গে আমার সংশ্লিষ্টতা নিয়ে কিছু বলতে চাই না।’ তবে খালেদা জিয়ার যুক্তরাষ্ট্র সফরের অনেক অর্থ এখনো পড়ে আছে বলে তিনি জানান।\r\nক্যাসিডির ওয়েবসাইটে শরাফত হোসেনের ছবিসহ পরিচিতিতে বলা আছে, তিনি সিনিয়র কনসালট্যান্ট, বিজনেস ডেভেলপমেন্ট। তাঁর প্রধান কাজ উপযুক্ত ব্যক্তি (পোটেনশিয়াল কাস্টমার) খঁুজে বের করা এবং বিদেশি ব্যবসা সম্পর্কে অবহিত করা। ঢাকায় অনুসন্ধানকারী সংশ্লিষ্ট কর্মকর্তাদের ধারণা, ক্যাসিডির সঙ্গে মীর কাসেম আলীর যোগাযোগটা শরাফত হোসেনের মাধ্যমে হয়ে থাকতে পারে। \r\nঅর্থ পাচারের অভিযোগ:  শর্তানুযায়ী চুক্তির পরে আড়াই কোটি ডলার অগ্রিম পরিশোধ করতে হয়েছে মীর কাসেম আলীকে। সিটিব্যাংক এনএর মাধ্যমে ইলেকট্রনিক ট্রান্সফার-পদ্ধতিতে চুক্তির অর্থ ক্যাসিডি অ্যান্ড অ্যাসোসিয়েটের হিসাব নম্বরে (৩০৭১৭২৪৮, সুইফট কোড: সিটি ইউএস ৩৩) পাঠানো হয়। এই অর্থ বাংলাদেশ থেকে পাঠানো হয়েছে কি না, তা এখন অনুসন্ধান করছে বাংলাদেশ ব্যাংক। \r\n \r\n","status":true,"publishDate":{"$date":{"$numberLong":"1316800800000"}},"createdAt":{"$date":{"$numberLong":"1751552308060"}},"__v":{"$numberInt":"0"}}
{"_id":{"$oid":"6866915b63805761f3fc233d"},"image":"image-1751552347571.webp","title":"নারায়ণগঞ্জে তিন ওসমানের রাজত্ব","description":"কামরুল হাসান  ও  আসিফ হোসেন \r\nনারায়ণগঞ্জের বাণিজ্যকেন্দ্র নিতাইগঞ্জের প্রধান সড়কটি এখন প্রায় বন্ধ। সেখানে ট্রাকস্ট্যান্ড তৈরি করেছেন শামীম ওসমানের ঘনিষ্ঠ বজলুর রহমান ওরফে হাজি রিপন। নগরবাসীর অভিযোগ, মানুষের অনেক আপত্তির পরও শামীম ওসমানের কারণে ট্রাকস্ট্যান্ডটি সরানো যায়নি। \r\nস্থানীয় রাজনীতিবিদ, ব্যবসায়ী ও পুলিশ সূত্রগুলো বলছে, শুধু ট্রাকস্ট্যান্ডই নয়, জেলার পরিবহন খাতে চাঁদাবাজি থেকে শুরু করে গার্মেন্টসের ঝুট ব্যবসা, নদী থেকে বালু উত্তোলন, জ্বালানি তেলের চোরাই ব্যবসা, বিভিন্ন দপ্তরের দরপত্র নিয়ন্ত্রণ, মাদকের স্পট নিয়ন্ত্রণ— সব অবৈধ ব্যবসাই শামীম ওসমানের অনুসারীদের নিয়ন্ত্রণে। শামীম ওসমান, তাঁর দুই ভাই নাসিম ওসমান ও সেলিম ওসমানই যেন নারায়ণগঞ্জের সব।\r\nতিন ভাইয়ের সবার ছোট শামীম ওসমান এসব অভিযোগ অস্বীকার করেছেন। তিনি বলেন, এগুলো বিরোধী পক্ষের অপপ্রচার। তাঁর দাবি, কোনো অভিযোগ কেউ প্রমাণ করতে পারবে না।\r\nআওয়ামী লীগের স্থানীয় নেতারা বলেন, তিন ওসমানের দাপটে তাঁরা কোণঠাসা। তবে তাঁদের কারণে এলাকার মানুষ ভেতরে ভেতরে বিরক্ত। গত ইউপি নির্বাচনে এর প্রমাণ মিলেছে। সম্প্রতি অনুষ্ঠিত ইউনিয়ন পরিষদ নির্বাচনে সদর ও বন্দর উপজেলার নয়টি ইউনিয়নের একটিতেও ওসমানদের অনুসারীরা জিততে পারেননি। বন্দর এলাকার চারটি ইউনিয়নে নাসিম ওসমানের মনোনীত লোক সবচেয়ে কম ভোট পেয়েছেন।\r\nব্যবসায়ী ও ঠিকাদারদের সঙ্গে কথা বলে জানা গেছে, শামীম ওসমান এবার সরাসরি কোনো কিছুর সঙ্গে জড়াননি, অনুসারীদের দিয়ে করাচ্ছেন। ফতুল্লার বিসিক শিল্পনগর, কাশিপুর, কাঠেরপুল, পোস্ট অফিস রোড এলাকায় গার্মেন্টসের ঝুট ব্যবসা নিয়ন্ত্রণ করছে তাঁর লোক হিসেবে পরিচিত শাহ নিজাম ও ক্যাঙ্গারু পারভেজ। ক্যাঙ্গারু পারভেজ নারায়ণগঞ্জে এলজিআরডির টেন্ডার ও বালু ভরাটের কাজ নিয়ন্ত্রণ করেন বলে অভিযোগ আছে। ২০০১ সালের নির্বাচনের আগে শামীম ওসমানের গাড়িবহর থেকে অস্ত্রসহ পারভেজ গ্রেপ্তার হন। সিদ্ধিরগঞ্জে কাঁচপুর সেতুর নিচে নদীর পাড় দখল করে বালু ও পাথরের ব্যবসা করছেন ওয়ার্ড কাউন্সিলর পদপ্রার্থী নূর হোসেন। \r\nস্থানীয় লোকজন জানান, শামীমের ঘনিষ্ঠ বন্ধু ইব্রাহিম চেঙ্গিস নারায়ণগঞ্জের পরিবহন ব্যবসা নিয়ন্ত্রণ করছেন। দিন-রাত তিনি শামীম ওসমানের সঙ্গে চলাফেরা করেন। চেঙ্গিসের হয়ে গত ১৮ জুন পরিবহন মালিকদের পক্ষে জেলা প্রশাসনের কার্যালয়ে একটি সভায় যোগ দেন শামীম ওসমান। সেখানে বাসভাড়া নিয়ে বিতর্কের সময় তিনি শহর আওয়ামী লীগের সভাপতি আনোয়ার হোসেনের প্রতি মারমুখী হন। সাংসদ কবরীকেও গালমন্দ করেন। নিজের খালাতো শ্যালক এহসানুল হাসানকে নসিব পরিবহন নামের একটি পরিবহন কোম্পানির ব্যবস্থাপনা পরিচালক করেছেন শামীম ওসমান। তবে ট্রাকে চাঁদাবাজির নিয়ন্ত্রণ হাজি রিপনের। শহরের নিতাইগঞ্জের মূল সড়ক বন্ধ করে তিনি ট্রাক টার্মিনাল তৈরি করেছেন। হাজি রিপন সব রাজনৈতিক কর্মসূচিতে শামীম ওসমানের সঙ্গে থাকেন।\r\nনারায়ণগঞ্জের বাসিন্দারা জানান, শহরের উত্তর চাষাঢ়ায় শামীম ওসমানের পৈতৃক বাড়ি ‘হীরা মহল’-এ এসব লোককে দিন-রাত দেখা যায়।\r\nতবে শামীম ওসমান  প্রথম আলো কে বলেন, কোনো অভিযোগেরই ভিত্তি নেই। কেউ প্রমাণ করতে পারবে না। সন্ত্রাসী হিসেবে যাদের নাম বলা হচ্ছে, এরা কেউই সন্ত্রাসী নয়। চারদলীয় জোট সরকারের আমলে তাদের হয়রানিমূলক মামলা দিয়ে সন্ত্রাসী বানানো হয়েছে। \r\nবদলে যায় সবকিছু:  মহাজোট সরকার ক্ষমতায় আসার আগে পর্যন্ত নারায়ণগঞ্জ র‌্যাব কার্যালয়ের নোটিশ বোর্ডে শীর্ষ অপরাধী হিসেবে শামীম ওসমানের ছবি ঝোলানো ছিল। ওই বোর্ডে দ্বিতীয় শীর্ষ অপরাধী ছিলেন তাঁরই ভাই নাসিম ওসমানের ছেলে আজমেরী ওসমান। নারায়ণগঞ্জ পুলিশের তালিকায়ও শামীম ওসমান ছিলেন ‘এক নম্বর সন্ত্রাসী’। \r\n২০০৯ সালে সরকার বদলের সঙ্গে সঙ্গে বদলে যায় সবকিছু। নোটিশ বোর্ড থেকে বাদ পড়ে যায় শামীম ওসমানের ছবি, বদলে যায় পুলিশের তালিকাটিও। \r\n২০০১ সালের ১ অক্টোবর জাতীয় নির্বাচনের রাতে ফলাফল প্রকাশ হওয়ার আগেই নারায়ণগঞ্জ থেকে পালিয়ে যান শামীম ওসমান। এরপর পুরো পাঁচ বছর তিনি আর ওমুখো হননি। ভারত, আমেরিকা ও কানাডায় ছিলেন বলে বিভিন্ন সূত্রে জানা যায়।\r\nজেলা পুলিশ সূত্র জানায়, নারায়ণগঞ্জ জেলা পুলিশের ওয়েবসাইটে ছবিসহ শামীম ওসমানকে ধরিয়ে দেওয়ার ঘোষণা ছিল। তাঁকে ধরতে পুলিশের আন্তর্জাতিক সংস্থা ইন্টারপোলে রেড নোটিশ পাঠানো হয়। তবে এখন আর সে নোটিশের কার্যকারিতা নেই।\r\nজেলা পুলিশ সুপার শেখ নাজমুল আলম  প্রথম আলো কে বলেন, কিছুদিন আগে তিনি জেলায় এসেছেন। এ ব্যাপারে কিছু জানেন না। \r\nঢাকার পুলিশ সদর দপ্তরের ইন্টারপোল ডেস্কের একজন কর্মকর্তা বলেন, একটি নির্দিষ্ট সময় পর ইন্টারপোলের রেড নোটিশের মেয়াদ শেষ হয়ে যায়। সেই মেয়াদ নবায়ন না করলে তার কোনো কার্যকারিতা থাকে না। শামীম ওসমানের বিরুদ্ধে জারি হওয়া নোটিশের মেয়াদ শেষ হওয়ার পর আর নবায়ন করা হয়নি। নারায়ণগঞ্জের সাধারণ মানুষের অভিমত, তাঁর বিরুদ্ধে আবার নতুন করে নোটিশ দেওয়া হবে—এমন সাধ্য জেলা পুলিশেরও নেই। \r\nনারায়ণগঞ্জের কয়েকজন ঠিকাদার বলেন, ’৯৬ থেকে ২০০১ সাল পর্যন্ত আওয়ামী লীগ শাসনামলে ওসমান সহোদররা চলতেন আগে-পিছে গাড়ি হাঁকিয়ে। এখন তেমন দৃশ্য চোখে পড়ে না। এবার তাঁরা সবকিছু করছেন আড়ালে থেকে। তিন ওসমানকে সন্তুষ্ট না করে কোনো ঠিকাদারই কাজ করতে পারছেন না।\r\nনারায়ণগঞ্জ জেলা ছাত্রলীগের সাবেক সাধারণ সম্পাদক জি এম আরাফাত  প্রথম আলো কে বলেন, শামীম ওসমানরা প্রকাশ্যে না এলেও সবকিছু তাঁরাই নিয়ন্ত্রণ করছেন। তাঁদের ভয়ে কেউ কথা বলতে পারেন না।\r\n ফিরে আসা:  আওয়ামী লীগের কয়েকজন নেতা বলেন, বিএনপি-জামায়াত জোট সরকারের মেয়াদ শেষে ২০০৬ সালের ডিসেম্বরে হঠাৎ করে শামীম ওসমান নারায়ণগঞ্জে ফিরে আসেন। কিন্তু সেনাবাহিনী-সমর্থিত তত্ত্বাবধায়ক সরকার ক্ষমতায় আসার কয়েক দিন আগে আবার হঠাৎ আত্মগোপন করেন। ফিরে আসেন আওয়ামী লীগ ক্ষমতায় আসার কয়েক দিন পর। এরপর নারায়ণগঞ্জ রাইফেল ক্লাবে ঘাঁটি গেড়ে বসেন। সেখানে নিজের অবস্থান পাকাপোক্ত করতে নিজের শ্যালক তানভীর আহমেদকে বানান জেলা ক্রীড়া সংস্থার সাধারণ সম্পাদক।\r\nনারায়ণগঞ্জ শহর আওয়ামী লীগের সভাপতি আনোয়ার হোসেন  প্রথম আলো কে বলেন, ‘আমাদের আশা ছিল, শামীম ওসমান ভালো হয়ে যাবেন। কিন্তু তা হয়নি। হুমকি-ধমকি দিয়ে গায়ের জোরে তিনি সব করতে চান। আগের মতো আবার তাঁর চারপাশে সন্ত্রাসীরা ভিড় করছে।’\r\n নাসিম ওসমান:  ওসমান পরিবারের বড় ছেলে নাসিম ওসমান। এরশাদ আমলে যুব সংহতির নেতা ছিলেন তিনি। ’৮৬ সালে নারায়ণগঞ্জ সদর আসনে জাতীয় পার্টির সাংসদ নির্বাচিত হন। \r\nএলাকাবাসীর সঙ্গে কথা বলে জানা গেছে, ’৯৬ সালে শামীম ওসমান সাংসদ নির্বাচিত হওয়ার পর নাসিম ওসমানও নারায়ণগঞ্জ-৫ আসনের হর্তাকর্তা বনে যান। ২০০১ সালের নির্বাচনের রাতেই নাসিম ওসমান ও তাঁর ছেলে আজমেরী ওসমান দেশ ছেড়ে পালিয়ে যান। পুরো অর্ধ যুগ নারায়ণগঞ্জের সন্ত্রাসীর তালিকায় দ্বিতীয় নম্বরে থাকা আজমেরী মহাজোট সরকার ক্ষমতায় আসার পর ২০০৯ সালের মার্চে ফিরে আসেন। তবে পুলিশের তালিকায় এখন তিনি আর অপরাধী নন। \r\nনারায়ণগঞ্জ জেলা পুলিশের ঊর্ধ্বতন কর্মকর্তারা স্বীকার করেছেন, সরকার বদলের সঙ্গে সঙ্গে অপরাধীদের তালিকাও বদলে গেছে।\r\nব্যবসায়ী ও পুলিশ সূত্র জানায়, মহাজোট থেকে নির্বাচিত হওয়ার পর নাসিম ওসমানের অনুসারীরা নারায়ণগঞ্জ সদরে সব কটি গার্মেন্টসের ঝুট ব্যবসার নিয়ন্ত্রণ নেন। নাসিমের অনুসারী বন্দর উপজেলা ভাইস চেয়ারম্যান সানাউল্লাহ সানু শীতলক্ষ্যা নদীতে বালুর ট্রলার থেকে চাঁদাবাজির নিয়ন্ত্রণ নেন। শহরের সব ফুটপাত, মাদক ব্যবসা, ফেনসিডিলের জন্য মাদকের স্পট ভাড়া দেওয়া—সবই তাঁর লোকজনের নিয়ন্ত্রণে।\r\nনারায়ণগঞ্জ শহর আওয়ামী লীগের সভাপতি আনোয়ার হোসেন  প্রথম আলো কে বলেন, নাসিম ওসমানের অনুসারীরা মহাজোটের জন্য কোনো কাজ করেন না। তাঁরা শুধু নিজেদের জন্য কাজ করছেন। তবু তাঁদের বিরুদ্ধে দলের কেউ কথা বলতে পারেন না। \r\nনাসিম ওসমানের সঙ্গে এ ব্যাপারে কথা বলতে মুঠোফোনে যোগাযোগ করা হলে পরিচয় শুনে তিনি কথা বলতে রাজি হননি। \r\n সেলিম ওসমান:  ওসমান পরিবারের মেজো ছেলে সেলিম ওসমান সরাসরি কোনো রাজনৈতিক দলের সঙ্গে সম্পৃক্ত নন। কিন্তু ক্ষমতার দাপটে তিনিও কম যান না। স্থানীয় কয়েকজন ব্যবসায়ী নেতা বলেন, আওয়ামী লীগ সরকার ক্ষমতায় আসার দুই মাসের মধ্যেই বিনা প্রতিদ্বন্দ্বিতায় নারায়ণগঞ্জ চেম্বারের সভাপতি হন সেলিম। ’৯৬ সালে শামীম ওসমান সাংসদ হওয়ার পরপরই চেম্বারের সভাপতি হন সেলিম ওসমান। এবার তিনি নারায়ণগঞ্জ ক্লাব ও বিকেএমইএর সভাপতি হয়েছেন। সব ব্যবসায়ী সংগঠনে সেলিম ওসমান নিজের অনুগত লোক বসিয়েছেন। ব্যবসায়ীদের অভিযোগ, যেসব সন্ত্রাসী ও চাঁদাবাজ নারায়ণগঞ্জের ব্যবসায়ীদের জিম্মি করে রেখেছে, তাদের বেশির ভাগের প্রশ্রয়দাতা এই দুই ভাই।\r\nপুলিশ জানায়, ২০০১ সালের অপারেশন ক্লিন হার্ট চলাকালে সেনাবাহিনী সেলিম ওসমানকে অবৈধ অস্ত্রসহ গ্রেপ্তার করেছিল। বর্তমান সরকার ক্ষমতায় আসার পর রাজনৈতিক বিবেচনায় সে মামলা প্রত্যাহার করা হয়েছে। \r\nএ ব্যাপারে সেলিম ওসমান  প্রথম আলো কে বলেন, ‘চেম্বারের সবাই আমাকে ওই পদে বসিয়েছেন। এখানে কোনো অনিয়ম হয়নি। চেম্বার চালানোর খরচ মেটানো এখন কঠিন হয়ে যাচ্ছে।’ তিনি বলেন, তাঁর ভাইয়েরা রাজনীতি করেন, এ কারণে তাঁদের বিপক্ষের লোকজন নানা কথা বলে বেড়ায়।\r\n \r\n","status":true,"publishDate":{"$date":{"$numberLong":"1317924000000"}},"createdAt":{"$date":{"$numberLong":"1751552347636"}},"__v":{"$numberInt":"0"}}
{"_id":{"$oid":"6866918263805761f3fc2341"},"image":"image-1751552386217.webp","title":"পুলিশের জন্য ২১৪টি পিকআপ  কেনার প্রক্রিয়া নিয়ে প্রশ্ন","description":"বাংলাদেশ পুলিশের জন্য ২১৪টি দ্বৈত কেবিন পিকআপ কেনা হচ্ছে। এসব গাড়ি সরবরাহের ক্রয়াদেশ পেয়েছে রাষ্ট্রায়ত্ত প্রতিষ্ঠান প্রগতি ইন্ডাস্ট্রিজ লিমিটেড। ফোর্ড মোটরের এসব গাড়ি কেনার জন্য প্রগতি কানাডার এক এজেন্টের মাধ্যমে ঋণপত্র (এলসি) খুলেছে। ওই প্রতিষ্ঠানটিকে ফোর্ডের রপ্তানি পরিবেশক এজেন্ট বলা হলেও ফোর্ডের ওয়েবসাইটে তাদের নাম পাওয়া যায়নি। \r\nঅভিযোগ উঠেছে, এ গাড়ি কেনায় গণখাতে ক্রয় নীতিমালাও (পাবলিক প্রকিউরমেন্ট রুলস-পিপিআর) লঙ্ঘন করা হয়েছে। পিপিআরের ৭৬(ছ) ধারা অনুযায়ী, কেবল সরকারি শিল্প-কারখানায় উৎপাদিত পণ্যই সরকারি অর্থে সরাসরি কেনা যাবে। কিন্তু এসব গাড়ি প্রগতির নিজস্ব কারখানায় উৎপাদিত বা সংযোজন হচ্ছে না। প্রতিযোগিতামূলক দরে এসব গাড়ি কিনতে দরপত্রও আহ্বান করা হয়নি।\r\nপ্রগতির ব্যবস্থাপনা পরিচালক মোহাম্মদ আলী  প্রথম আলো কে বলেন, ‘এসব ক্ষেত্রে কোনো অনিয়ম হয়েছে কি না, সেটা দেখার দায়িত্ব প্রগতির নয়, স্বরাষ্ট্র মন্ত্রণালয়ের। প্রগতির কাজ সরকারি প্রতিষ্ঠানের হয়ে সম্পূর্ণ তৈরি গাড়ি কেনা, সংযোজন ও সরবরাহ করা।’\r\nজানতে চাইলে পুলিশ সদর দপ্তরের সহকারী মহাপরিদর্শক (ইএনটি) মাহবুব আলম  প্রথম আলো কে বলেন, প্রগতির মাধ্যমে গাড়ি কেনার ব্যাপারে সরকারি সিদ্ধান্ত রয়েছে। এর পরিপ্রেক্ষিতে ক্রয়াদেশ দেওয়া হয়েছে। আগামী মাসে (নভেম্বর) গাড়িগুলো আসবে।\r\nস্বরাষ্ট্র মন্ত্রণালয়ের সূত্র জানায়, বিভিন্ন থানার জন্য দ্বৈত কেবিন পিকআপ কিনতে মন্ত্রণালয় থেকে প্রথম দফায় ৬০ কোটি টাকা বরাদ্দ দেওয়া হয়। পরে এ বরাদ্দ বাড়ানো হয়। পুলিশ সদর দপ্তর গাড়িগুলো প্রতিযোগিতামূলক দরে কেনার জন্য দরপত্র না ডেকে প্রগতি ইন্ডাস্ট্রিজের কাছে দর চায়। প্রগতি প্রথমে মাত্র দুটি গাড়ি প্রস্ত্ততকারক প্রতিষ্ঠানের (জাপানের মিৎসুবিশি করপোরেশন ও যুক্তরাজ্যের ফোর্ড মোটর কোম্পানি) দর পুলিশ সদর দপ্তরে পাঠায়। ওই দর অস্বাভাবিক হওয়ায় আবার দর চাওয়া হয়। তখন প্রগতি কিছুটা কমিয়ে নতুন দর দেয়। দুই প্রতিষ্ঠানের দরে সামান্য হেরফের হওয়ায় পুলিশ সদর দপ্তর ফোর্ড মোটরের গাড়ি সরবরাহের জন্য প্রগতিকে আদেশ দেয়।\r\nস্বরাষ্ট্র মন্ত্রণালয়ের এ-সংক্রান্ত কাগজপত্রে দেখা যায়, এসব পিকআপের শীতাতপ নিয়ন্ত্রণ-ব্যবস্থা, জানালা, দরজা ও গিয়ার-ব্যবস্থা স্বয়ংক্রিয়। শুল্ক বাদে প্রতিটি গাড়ির দাম প্রায় ১৮ লাখ ১০ হাজার টাকা (২৩ হাজার ৮৫০ মার্কিন ডলার)। প্রগতি গাড়িপ্রতি কমিশন পাবে ৪০০ ডলার।\r\nপ্রগতির সূত্র জানায়, ফোর্ডের স্থানীয় এজেন্টের কাছ থেকে পাওয়া দরের ভিত্তিতে পুলিশের জন্য কানাডা থেকে সম্পূর্ণ তৈরি (সিবিইউ) গাড়ি আমদানি করা হচ্ছে। ফোর্ড মোটর কোম্পানি সরাসরি গাড়ি বিক্রি করবে না। তাই গাড়িগুলো আনা হচ্ছে কানাডায় ফোর্ডের এজেন্ট বলে দাবি করা ট্রায়ম্ফ ইনকরপোরেটের মাধ্যমে। ঋণপত্র খোলাসহ যাবতীয় কাগজপত্রও তৈরি হয়েছে ট্রায়ম্ফের নামে।\r\nস্বরাষ্ট্র মন্ত্রণালয়ের কাগজপত্রে ট্রায়ম্ফ ইনকরপোরেটের ঠিকানা উল্লেখ রয়েছে বার্নহ্যামথর্প রোড, পশ্চিম, ম্যাসিসগা অন্টারিও, কানাডা। ইন্টারনেটে দেখা যায়, একটি ভবনের দুটি স্যুইট নিয়ে ট্রায়ম্ফের কার্যালয়। প্রতিষ্ঠানে মাত্র একটি নম্বর। তাতেই টেলিফোন ও ফ্যাক্সের ব্যবহার করা হয়।   ঢাকা থেকে সম্প্রতি ওই ফোন নম্বরে যোগাযোগ করা হলে কারও সাড়া মেলেনি। ফোর্ড মোটরের ওয়েবসাইটে তাদের রপ্তানি পরিবেশক হিসেবে ট্রায়ম্ফের নাম পাওয়া যায়নি।\r\nপ্রগতির কারখানায় সংযোজিত গাড়ি সরবরাহ না করে সম্পূর্ণ তৈরি গাড়ি সরবরাহ প্রসঙ্গে জানতে চাইলে প্রগতির ব্যবস্থাপনা পরিচালক  প্রথম আলো কে বলেন, পুলিশ যেভাবে চেয়েছে, সেভাবেই সরবরাহ করা হচ্ছে। প্রগতির বিধি অনুসারে তাঁরা সম্পূর্ণ তৈরি ও নিজ কারখানায় সংযোজিত—দুই ধরনের গাড়িই সরবরাহ করতে পারেন। সরাসরি ফোর্ড থেকে না কিনে কেন অন্য প্রতিষ্ঠানের মাধ্যমে কেনা হচ্ছে—এ প্রশ্নের জবাবে তিনি বলেন, ফোর্ড সরাসরি গাড়ি বিক্রি করে না। তাই ট্রায়ম্ফ থেকে কেনা হচ্ছে। \r\nনাম প্রকাশে অনিচ্ছুক স্বরাষ্ট্র মন্ত্রণালয়ের একাধিক কর্মকর্তা বলেন, এভাবে গাড়ি কেনা পিপিআরের লঙ্ঘন। এ ছাড়া পুলিশ এর আগে ফোর্ড গাড়ি ব্যবহার করেনি। দেশে ফোর্ডের মেরামত কারখানা নেই, খুচরা যন্ত্রাংশও সহজলভ্য নয়। ফলে গাড়ি নষ্ট হলে অকেজো হয়ে যাবে। তাঁরা দাবি করেন, উন্মুক্ত দরপত্র আহ্বান করলে এর চেয়ে কম দামে আরও ভালো প্রতিষ্ঠানের গাড়ি কেনা যেত।\r\nএ প্রসঙ্গে প্রগতির উপমহাব্যবস্থাপক (ক্রয়) মোহাম্মদ শফিউল্লাহ  প্রথম আলো কে বলেন, প্রগতি মাত্র দুটি প্রতিষ্ঠানের সঙ্গে চুক্তিবদ্ধ। এ কারণে অন্য প্রতিষ্ঠানের দাম দেওয়া তাদের পক্ষে সম্ভব নয়। পুলিশ স্বয়ংক্রিয় গাড়ি চেয়েছে। স্বয়ংক্রিয় গাড়ি হওয়ায় দাম বেড়েছে। ম্যানুয়াল হলে দাম কম হতো।\r\nপিপিআর লঙ্ঘনের অভিযোগ প্রসঙ্গে জানতে চাইলে স্বরাষ্ট্র মন্ত্রণালয়ের যুগ্ম সচিব (পুলিশ) নাজিম উদ্দিন চৌধুরী বলেন, পিপিআর লঙ্ঘন হয়নি। তবে সরকারি প্রতিষ্ঠানের মাধ্যমে কেনার কারণে দামের হেরফের হতে পারে। এতে সরকারের এক খাতের টাকা অন্য খাতে যাবে। বাইরের লোকজনের পকেটে যাওয়ার সুযোগ কম।’\r\nপুলিশের মহাপরিদর্শক (আইজিপি) হাসান মাহমুদ খন্দকার এ ব্যাপারে  প্রথম আলো কে বলেন, মন্ত্রণালয়ের সিদ্ধান্তের বাইরে পুলিশের কোনো কেনাকাটার সুযোগ নেই। সব যাচাই করার পরই মন্ত্রণালয় অনুমোদন দিয়েছে। \r\n","status":true,"publishDate":{"$date":{"$numberLong":"1319479200000"}},"createdAt":{"$date":{"$numberLong":"1751552386297"}},"__v":{"$numberInt":"0"}}
{"_id":{"$oid":"686691a463805761f3fc2345"},"image":"image-1751552420173.webp","title":"পরিকল্পনায় মন্ত্রীর ভাই ও এপিএস  যুগ্ম জজের বাসা থেকে এজাহারভুক্ত আসামি আশরাফ গ্রেপ্তার, ১০ দিনের রিমান্ডে  ","description":"কামরুল হাসান  ও  মনিরুজ্জামান,  নরসিংদী থেকে\r\nনরসিংদীর পৌর মেয়র লোকমান হোসেনকে হত্যার পরিকল্পনায় ডাক ও টেলিযোগাযোগমন্ত্রীর ভাই সালাউদ্দিন আহমেদ ও মন্ত্রীর সহকারী একান্ত সচিব (এপিএস) মাসুদুর রহমান ওরফে মুরাদ যুক্ত ছিলেন বলে তথ্য পেয়েছে পুলিশ।\r\nমামলার বাদী ও নিহত লোকমানের ভাই কামরুজ্জামান অভিযোগ করেন, লোকমানকে হত্যা করতে মন্ত্রীর ভাই সালাউদ্দিন যে পরিকল্পনা ও বৈঠক করেছিলেন, ঘটনার আগেই তা লোকমান জানতে পেরেছিলেন। তিনি এ কথা তাঁর স্ত্রীকেও বলেছিলেন।\r\nলোকমানের স্ত্রী তামান্না নুসরাত  প্রথম আলো কে বলেন, ২৭ অক্টোবর অজ্ঞাতনামা এক ব্যক্তি লোকমানকে মোবাইল ফোনে খুনের পরিকল্পনার কথা জানান। লোকমান তা ওই দিনই পুলিশকে জানিয়েছেন।\r\nকামরুজ্জামান দাবি করেন, ‘মন্ত্রী তাঁর ভাইয়ের গ্রেপ্তার ঠেকাতে তৎপরতা চালাচ্ছেন। আমরা তাঁর অপসারণ চাই।’\r\nএ ব্যাপারে টেলিযোগাযোগমন্ত্রী রাজিউদ্দিন আহমেদের বক্তব্য জানতে তাঁর মোবাইল ফোনে একাধিকবার কল করা হয়। তিনি ধরেননি। এরপর তাঁর ব্যক্তিগত কর্মকর্তা-কর্মচারীদের মাধ্যমেও যোগাযোগ করা হয়। কিন্তু তিনি কথা বলতে রাজি হননি।\r\nএজাহারভুক্ত হওয়ার পরও মন্ত্রীর ভাই ও এপিএসকে গ্রেপ্তার করা হচ্ছে না কেন—এ প্রশ্নের জবাবে নরসিংদীর পুলিশ সুপার খন্দকার মহিদউদ্দিন  প্রথম আলো কে বলেন, যার বিরুদ্ধেই তথ্য-প্রমাণ মিলবে, তাকেই আইনের আওতায় আনা হবে।\r\nতদন্তসংশ্লিষ্ট একটি সূত্র জানায়, প্রাথমিক তদন্তে পুলিশ নিশ্চিত হয়েছে, ক্ষমতাসীন দলের অভ্যন্তরীণ কোন্দলেই লোকমান খুন হয়েছেন। পেশাদার খুনি ভাড়া করা ও পরিকল্পনা বাস্তবায়নের মূল দায়িত্ব পালন করেছেন শহর আওয়ামী লীগের কোষাধ্যক্ষ মোবারক হোসেন ওরফে মোবা। হত্যাকাণ্ডের ছক তৈরি করে ঘটনার কয়েক দিন আগে তিনি মালয়েশিয়ায় চলে যান।\r\nএ ঘটনায় সর্বশেষ গ্রেপ্তার হওয়া যুবলীগের নেতা আশরাফ হোসেন সরকারকে জিজ্ঞাসাবাদ করে মোবারক হোসেনের ভূমিকা সম্পর্কে এসব তথ্যের সত্যতা পাওয়া গেছে বলে নরসিংদী পুলিশের কর্মকর্তারা জানিয়েছেন।\r\nজিজ্ঞাসাবাদের জন্য আশরাফকে গতকাল ১০ দিনের রিমান্ডে নিয়েছে পুলিশ।\r\n১ নভেম্বর রাতে নরসিংদীর পৌর মেয়র ও শহর আওয়ামী লীগের সাধারণ সম্পাদক লোকমান হোসেনকে জেলা আওয়ামী লীগের কার্যালয়ের ভেতরে সন্ত্রাসীরা গুলি করে হত্যা করে। এ ঘটনায় তাঁর ভাই কামরুজ্জামান ১৪ জনকে আসামি করে মামলা করেন।\r\nদুজন ছাড়া বাকি সব আসামি আওয়ামী লীগের রাজনীতির সঙ্গে জড়িত। এ পর্যন্ত এজাহারভুক্ত একজনসহ তিনজনকে গ্রেপ্তার করেছে পুলিশ। তাঁরা হলেন—হাজি সেলিম (আসামি মোবারকের ভাতিজির স্বামী), স্থানীয় সন্ত্রাসী টিপন কাজি ও আশরাফ হোসেন সরকার। তাঁদের সবাইকে রিমান্ডে নিয়ে জিজ্ঞাসাবাদ করছে পুলিশ।\r\n যুগ্ম জেলা জজের বাসা থেকে গ্রেপ্তার হলো খুনের আসামি:  পুলিশ জানায়, সর্বশেষ গ্রেপ্তার হওয়া আশরাফ হোসেন সরকার মামলার এজাহারভুক্ত আসামি। আশরাফ শহর যুবলীগের সভাপতি। তাঁর ভাই আওয়ামী লীগের নেতা আবদুল মতিন সরকারও আসামি।\r\nলোকমান হত্যার পর আশরাফ ঢাকায় আত্মগোপন করেন। তাঁকে গত মঙ্গলবার রাতে সহকারী কমিশনার ছানোয়ার হোসেনের নেতৃত্বে ঢাকা মহানগর গোয়েন্দা পুলিশের (ডিবি) একটি দল দক্ষিণ খিলগাঁওয়ের একটি বাসা থেকে গ্রেপ্তার করে। ওই বাসাটি চুয়াডাঙ্গার যুগ্ম জেলা জজ সালাহউদ্দিন মো. আকরামের। ডিবির অভিযানের সময় যুগ্ম জেলা জজ আকরাম বাসাতেই ছিলেন। তিনি নিজেকে আশরাফের আত্মীয় পরিচয় দেন বলে পুলিশের একটি সূত্র জানায়।\r\nখুনের মামলার আসামিকে কেন আশ্রয় দিলেন— প্রথম আলো র পক্ষ থেকে মোবাইল ফোনে এ কথা জানতে চাইলে সালাহউদ্দিন আকরাম কোনো জবাব না দিয়ে লাইন কেটে দেন।\r\nচুয়াডাঙ্গা জেলা প্রশাসন সূত্র জানায়, কোনো কারণ ছাড়াই আকরাম দীর্ঘদিন কর্মস্থলে অনুপস্থিত আছেন। তাঁকে সরিয়ে নেওয়ার জন্য মন্ত্রণালয়ে চিঠি দিয়েছেন জেলা প্রশাসক।\r\n তিন-চার মাস ধরে পরিকল্পনা:  পুলিশ সূত্র জানায়, গ্রেপ্তারের পর প্রাথমিক জিজ্ঞাসাবাদে আশরাফ বলেন, লোকমানকে খুন করার পরিকল্পনা বাস্তবায়নে যুক্ত ছিলেন মোবারক হোসেন। খুনের পরিকল্পনা হয় তিন-চার মাস আগে। খুনি ভাড়া করার জন্য তাঁকে তিন লাখ টাকা দেওয়ার কথা বলেন মোবারক। মোবারক এ জন্য কয়েকজনের সঙ্গে বৈঠকও করেন। দুটি বৈঠক হয় ঢাকায়।\r\nপ্রথম দিনের জিজ্ঞাসাবাদে আশরাফ দাবি করেন, তিনি খুনের সময় ঘটনাস্থলে উপস্থিত ছিলেন না।\r\nমামলার এজাহারে বলা হয়েছে, আশরাফের ছোড়া গুলি লোকমানের বুকের বাঁ পাশে লাগে। নরসিংদীর পুলিশ কর্মকর্তারা বলেছেন, আশরাফ খুনের পরিকল্পনার কথা স্বীকার করলেও নিজে গুলি ছোড়ার কথা স্বীকার করেননি।\r\n পুলিশ যা বলেছে:  নরসিংদী জেলা পুলিশের একাধিক কর্মকর্তা দাবি করেন,   এ হত্যাকাণ্ডের বেশ কিছু গুরুত্বপূর্ণ তথ্য তাঁরা পেয়েছেন। পরিকল্পনাকারীদের শনাক্ত করতে পেরেছেন। তবে খুনের ঘটনায় সরাসরি অংশগ্রহণকারীদের সবাইকে চিহ্নিত করতে পারেননি এখনো।\r\nঅবশ্য নরসিংদীর পুলিশ সুপার দাবি করেন, ‘তদন্তের অনেক অগ্রগতি হয়েছে।’\r\n শোকসভা:  গতকাল লোকমানের স্মরণে নরসিংদী সরকারি কলেজ ছাত্র সংসদ শোকসভা ও দোয়া মাহফিল করে।\r\nনরসিংদী সরকারি কলেজের অধ্যক্ষ আবু বকর সিদ্দিকের সভাপতিত্বে এই শোকসভায় প্রধান অতিথি ছিলেন নরসিংদী-১ আসনের সাংসদ নজরুল ইসলাম।\r\nবিকেলে শহরের সেবা সংঘের মোড়ে পৌরবাসীর পক্ষে জেলা আওয়ামী লীগের সহসভাপতি অহিভূষণ চক্রবর্তীর সভাপতিত্বে আরেকটি শোকসভা হয়।\r\n","status":true,"publishDate":{"$date":{"$numberLong":"1321466400000"}},"createdAt":{"$date":{"$numberLong":"1751552420244"}},"__v":{"$numberInt":"0"}}
{"_id":{"$oid":"686691c563805761f3fc2349"},"image":"image-1751552453005.webp","title":"কী করে সে বন্ধুকে খুন করাল!  মোবারক ভয়ংকর লোক, বললেন লোকমানের স্ত্রী ","description":"কামরুল হাসান  ও  মনিরুজ্জামান,  নরসিংদী থেকে   \r\nঅ্যালবামে পাশাপাশি দুটি ছবি রাখা। একটিতে কয়েকজন আছেন রিসোর্টের সিঁড়িতে। আরেকটিতে সঙ্গে আছেন তাঁদের স্ত্রী-সন্তানেরাও। দুটি ছবিতেই লোকমান হোসেনের হাসিমাখা মুখ।\r\nগতকাল বৃহস্পতিবার লোকমানের স্ত্রী তামান্না নুসরাত ছবি দুটি প্রতিবেদকদের দেখাচ্ছিলেন। তিনি ছবিতে লোকমানের সঙ্গে থাকা ব্যক্তিদের পরিচয় দিচ্ছিলেন, ‘পাশের লোকেরা হলেন লোকমানের ঘনিষ্ঠ বন্ধু মোবারক হোসেন, কবির সরকার, আসাদুজ্জামান, ডেবিট ও জুবায়ের কবির। দুই বছর আগে সিলেটে বেড়াতে গিয়ে এ ছবি তোলা।’\r\nতামান্না নুসরাত পারিবারিক অ্যালবামে মোবারককে দেখিয়ে বললেন, ‘এটা মোবারক। সে খুব ভয়ংকর লোক, সবকিছুই পারে।’ তাঁর প্রশ্ন, ‘কী করে সে ঘনিষ্ঠ বন্ধুকে খুন করাল?’ \r\nনরসিংদীর পৌর মেয়র লোকমান খুনের অন্যতম প্রধান পরিকল্পনাকারী বলে মোবারককে সন্দেহ করছে পুলিশ। গ্রেপ্তার হওয়া এক আসামি আশরাফ সরকারকে জিজ্ঞাসাবাদ করে মোবারক সম্পর্কে পুলিশ অনেক তথ্য পেয়েছে বলে তদন্ত-সংশ্লিষ্ট কর্মকর্তারা জানিয়েছেন। আশরাফ সরকারকে ১০ দিনের রিমান্ডে নিয়ে জিজ্ঞাসাবাদ করছে পুলিশ।\r\nসূত্র জানায়, রিমান্ডে আশরাফ সরকার বলেছেন, মোবারক আগে থেকেই লোকমানকে খুন করার হুমকি দিয়ে আসছিলেন। ঘনিষ্ঠ বন্ধু হলেও উন্নয়নকাজের দরপত্র নিয়ন্ত্রণ করা (টেন্ডারবাজি) নিয়ে তাঁদের বৈরিতা শুরু হয়।\r\nলোকমানের ভাই কামরুজ্জামান বলেন, মোবারক ছিলেন টেন্ডারবাজ। বর্তমান সরকার ক্ষমতায় আসার পর থেকে তাঁরা নরসিংদীতে সব টেন্ডার নিয়ন্ত্রণ করার চেষ্টা করেন। প্রথম দিকে কিছু কাজ নিয়ন্ত্রণ করলেও ভাগাভাগির সব টাকা তিনি মেরে দিতেন। এতে অনেক ঠিকাদার তাঁর ওপর ক্ষুব্ধ হতেন। মেয়র এ ঘটনায় তাঁকে বকাঝকা করেন।\r\nলোকমান হত্যার চার দিন আগে ২৭ অক্টোবর মোবারক মালয়েশিয়ায় চলে যান বলে পুলিশের কাছে তথ্য রয়েছে।\r\nমামলার তদন্তকারী কর্মকর্তা ও জেলা গোয়েন্দা পুলিশের (ডিবি) পরিদর্শক মামুনুর রশিদ  প্রথম আলো কে বলেন, মোবারক দেশে নেই। হয়তো খুনের ছক করেই তিনি বিদেশে চলে গেছেন। \r\nলোকমানের ঘনিষ্ঠজনদের সন্দেহ, তাঁর খুনের পরিকল্পনায় ডাক ও টেলিযোগাযোগমন্ত্রীর ভাই সালাউদ্দিন আহমেদের যোগসাজশ রয়েছে। আর পেশাদার খুনি ভাড়া করা থেকে শুরু করে পুরো পরিকল্পনা বাস্তবায়নে মোবারককে সন্দেহ করা হয়।\r\nঅবশ্য জেলা আওয়ামী লীগের সভাপতি আসাদুজ্জামান এ দুই সন্দেহের ব্যাপারে ভিন্নমত প্রকাশ করেছেন। তিনি  প্রথম আলো কে বলেন, ‘মোবারক কেন মেয়রকে মারতে যাবে? সে কি মেয়র হওয়ার স্বপ্ন দেখছিল?’ মন্ত্রীর ভাইয়ের ব্যাপারে আসাদুজ্জামানের বক্তব্য হলো, সালাউদ্দিন একজন বড় ব্যবসায়ী। তিনি লোকমানকে খুন করতে পারেন না। তাঁর দাবি, ‘এসব নিয়ে যা বলা হচ্ছে, তা প্রচারণা। এটা রাজনৈতিক হত্যাকাণ্ড নয়। এর সঙ্গে দলের লোকদের কোনো সম্পর্ক নেই।’\r\nআওয়ামী লীগের জেলা সভাপতির ধারণা, লোকমান ও তাঁর ভাইয়ের অনেক শত্রু ছিল। তারা খুন করতে পারে।\r\nগতকাল উপজেলা মোড়ে মোবারকের বাড়িতে গেলে সেখানকার কেউ কথা বলতে রাজি হননি। স্থানীয় ব্যক্তিরা জানান, মোবারকের দুই স্ত্রী। তিনি এক স্ত্রী নিয়ে ঢাকার উত্তরায় থাকেন। আরেক স্ত্রী তাঁর মেয়েকে নিয়ে থাকেন শহরের পশ্চিম ব্রাহ্মন্দী এলাকায়।\r\nপারিবারিক একটি সূত্র জানায়, মালয়েশিয়ায় মোবারকের ব্যবসা আছে। বছরে চার-পাঁচবার তিনি মালয়েশিয়ায় যান।\r\nমুঠোফোনে যোগাযোগ করা হলে মোবারকের বড় ভাই সদর উপজেলার ভাইস চেয়ারম্যান সাখাওয়াত হোসেন  প্রথম আলো কে বলেন, ‘মোবারক কী কাজ করে, সেটা আমি জানি না। আমি কোনো সন্ত্রাসীর খবর রাখি না।’\r\nনরসিংদী সদর থানার ভারপ্রাপ্ত কর্মকর্তা (ওসি) এস এম আনোয়ার হোসেন বলেন, মোবারকের বিরুদ্ধে তাঁর থানায় কোনো মামলা নেই। তিনি শুনেছেন, ১৯৯৫ সালে একটি মামলায় মোবারক আসামি ছিলেন। কিন্তু সে কাগজপত্র তিনি খঁুজে পাননি।\r\nজেলা গোয়েন্দা পুলিশের কর্মকর্তারা জানান, মোবারকের কর্মকাণ্ডের ব্যাপারে আগে পুলিশের কাছে তেমন কোনো তথ্য ছিল না। এখন খোঁজখবর করা হচ্ছে। \r\nসূত্রগুলো জানায়, নরসিংদীর ব্যাপারিপাড়ার জজ মিয়ার ছেলে মোবারক হোসেন ওরফে মোবা। তিনি ১৯৮৬ সালে নরসিংদীর কালিকুমার ইনস্টিটিউট থেকে এসএসসি পাস করেন। নরসিংদী সরকারি কলেজে ভর্তি হয়ে ছাত্রলীগের রাজনীতিতে যুক্ত হন। এরপর আর লেখাপড়া করেননি। তিনি ছোটবেলা থেকেই লোকমানের ঘনিষ্ঠ বন্ধু ছিলেন। ২০০৪ সালের পৌর নির্বাচনে লোকমানের পক্ষে তিনি কাজ করেছেন।\r\nলোকমানের স্ত্রী তামান্না নুসরাত বলেন, মেয়র নির্বাচিত হওয়ার পর মোবারক, কবির সরকার ও তাঁর কয়েকজন বন্ধু লোকমানের কাছে নানা আর্থিক সুবিধা দাবি করতেন। যেমন: তাঁদের পছন্দমতো ঠিকাদারি কাজ দেওয়া। কিন্তু লোকমান এটা পছন্দ করতেন না। এ নিয়ে তাঁদের মধ্যে দূরত্ব তৈরি হয়। তবে সেটা বেশি দিনের নয়।\r\nতামান্না জানান, দুই বছর আগেও তাঁরা সবাই একসঙ্গে সিলেটে বেড়াতে যান। সারা রাত লোকমান, মোবারক, তারেক, ডেভিড, কবির সরকারসহ সব বন্ধু হইচই করেন। তিনি বলেন, মোবারক খুব ভয়ংকর ও সন্দেহপ্রবণ লোক। তিনি স্ত্রীদের মারধর করতেন।\r\nকেন্দ্রীয় ছাত্রলীগের সাবেক সহসভাপতি ও লোকমানের ঘনিষ্ঠ এস এম কাইয়ুম  প্রথম আলো কে বলেন, মোবারকের সঙ্গে ঢাকার সন্ত্রাসী জিসান গ্রুপের ভালো সম্পর্ক রয়েছে। ১৯৯৮ সালে ঢাকায় সন্ত্রাসবিরোধী অভিযানের সময় জিসান, তাঁর সহযোগী উপল, ফয়সল ও ইকতিয়ার এসে মোবারকের কলেজ রোডের বাসায় আত্মগোপন করেছিল। পরে সেই বাসাটি মোবারক বিক্রি করে দেন।\r\nকাইয়ুম জানান, লোকমানের সঙ্গে সম্পর্কের অবনতি হওয়ার পর থেকে মোবারক ঢাকায় ছিলেন। মাঝেমধ্যে নরসিংদী আসতেন।\r\nমোবারকের প্রথম স্ত্রী নাজনীন খান বলেন, মোবারক দ্বিতীয় স্ত্রীকে নিয়ে ঢাকায় থাকেন। মাঝেমধ্যে নরসিংদীর বাসায় আসেন। \r\nমোবারক কেমন মানুষ—এ প্রশ্নের জবাবে নাজনীন বলেন, ‘এককথার আমি কোনো জবাব দিতে চাই না।’\r\n \r\n","status":true,"publishDate":{"$date":{"$numberLong":"1321552800000"}},"createdAt":{"$date":{"$numberLong":"1751552453066"}},"__v":{"$numberInt":"0"}}
{"_id":{"$oid":"686691f163805761f3fc234d"},"image":"image-1751552497417.webp","title":"আ.লীগে নানামুখী কোন্দল  পছন্দের প্রার্থী নিয়ে তৎপর পাঁচ সাংসদ","description":"কামরুল হাসান  ও  গাজীউল হক , কুমিল্লা থেকে\r\nকুমিল্লা সিটি করপোরেশন নির্বাচনে মেয়র পদে নিজ পছন্দের প্রার্থী দাঁড় করাতে নানাভাবে তৎপর রয়েছেন এখানকার সরকারদলীয় পাঁচজন সাংসদ। আর এটাকে কেন্দ্র করে কুমিল্লায় ক্ষমতাসীন দলটির বিরাজমান অন্তর্কোন্দল আবার চাঙা হয়ে উঠেছে। \r\nআওয়ামী লীগের বিভিন্ন পর্যায়ের নেতা-কর্মীদের সঙ্গে কথা বলে এসব তথ্য পাওয়া গেছে।\r\nনির্বাচন কমিশন নবগঠিত কুমিল্লা সিটি করপোরেশন নির্বাচনের তফসিল ঘোষণা করেছে গত মঙ্গলবার। আগামী ৫ জানুয়ারি নির্বাচন অনুষ্ঠিত হবে। \r\nমেয়র পদে আওয়ামী লীগ থেকে সম্ভাব্য চারজন প্রার্থী মাঠে নেমেছেন। তাঁরা পোস্টার-ব্যানার ও জনসংযোগের মাধ্যমে প্রচারও শুরু করেছেন। তাঁদের মধ্যে সম্ভাব্য প্রার্থী আফজল খানের প্রতি সাংসদ আবদুল মতিন খসরুর, আনিসুর রহমানের প্রতি হুইপ মুজিবুল হক, ভিক্টোরিয়া সরকারি কলেজ ছাত্র সংসদের সাবেক সহসভাপতি (ভিপি) নূর-উর রহমান মাহমুদের প্রতি সাংসদ আ হ ম মুস্তফা কামাল (লোটাস কামাল) ও নাছিমুল আলম চৌধুরীর সমর্থন রয়েছে বলে দলীয় সূত্রগুলো জানিয়েছে। \r\nআর সদর আসনের সাংসদ আ ক ম বাহাউদ্দিন নিজেই মেয়র পদে দাঁড়াতে আগ্রহী। তাঁর ঘনিষ্ঠজনরা জানান, দলীয় সমর্থন পেলে তিনি সংসদ সদস্য পদ থেকে পদত্যাগ করে মেয়র পদে দাঁড়াতে চান।\r\nএ ছাড়া আওয়ামী লীগ থেকে সম্ভাব্য আরেক মেয়র পদপ্রার্থী ওমর ফারুক। তিনি কেন্দ্রীয় কৃষক লীগের সহসভাপতি। তিনি  প্রথম আলো কে বলেন, ‘আমি দলকে বলেছি, খুনি, চোরাকারবারি, টেন্ডারবাজকে দল সমর্থন দিলে নির্বাচনে দলের ভরাডুবি হবে।’\r\nদলীয় সাংসদদের নানামুখী তৎপরতায় কুমিল্লা দক্ষিণ জেলা আওয়ামী লীগের যুগ্ম আহ্বায়ক সফিকুল ইসলাম শিকদার হতাশা ব্যক্ত করে  প্রথম আলো কে বলেন, দলের এতসংখ্যক প্রার্থীর প্রচারণায় সবকিছু এলোমেলো হয়ে গেছে। কোনো সমীকরণই মেলানো যাচ্ছে না।\r\nদলীয় সূত্রগুলো জানায়, কুমিল্লা দক্ষিণ জেলা আওয়ামী লীগ প্রকাশ্যে দুই ভাগে বিভক্ত। একদিকে আছেন জেলা আওয়ামী লীগের যুগ্ম আহ্বায়ক আফজল খান, আর অন্যদিকে সদর আসনের সাংসদ আ ক ম বাহাউদ্দিন। এ ছাড়া সাংসদ আ হ ম মুস্তফা কামালের সঙ্গে আফজল খানের পুরোনো বিরোধ রয়েছে। ২০০৬ সালে জেলা আওয়ামী লীগের আহ্বায়ক কমিটি হওয়ার পর আহ্বায়ক মুস্তফা কামালের সঙ্গে যুগ্ম আহ্বায়ক আফজল খানের বিরোধের সৃষ্টি হয়। ওই সময় উভয় পক্ষের কর্মীদের মধ্যে মারামারিও হয়েছিল।\r\nএখন সিটি করপোরেশন নির্বাচনে সম্ভাব্য প্রার্থী হিসেবে আফজল খানের পাশাপাশি মাঠে নেমেছেন ভিক্টোরিয়া সরকারি কলেজ ছাত্র সংসদের সাবেক ভিপি নূর-উর রহমান মাহমুদ। তিনি  প্রথম আলো কে বলেন, বয়সে তরুণ হলেও তাঁর ধারণা, দল তাঁকে প্রার্থী হিসেবে সমর্থন দেবে। এ নিয়ে সাংসদ মুস্তফা কামালের সঙ্গে তাঁর কথা হয়েছে বলেও জানান।\r\nনূর-উর রহমান কিছুদিন আগেও সদর আসনের সাংসদ বাহাউদ্দিনের ঘনিষ্ঠজন বলে পরিচিত ছিলেন। সাম্প্রতিক সময়ে তাঁদের মধ্যে দূরত্ব সৃষ্টি হয়েছে। এখন মুস্তফা কামালের পাশাপাশি কুমিল্লা-৮ আসনের সাংসদ নাছিমুল আলম চৌধুরীও নূর-উর রহমানকে সমর্থন দিচ্ছেন বলে এলাকায় প্রচার আছে।\r\nজানতে চাইলে মুস্তফা কামাল  প্রথম আলো কে বলেন, ‘আমি যখন দল করি, তখন দলের সব লোকই আমার লোক। তানিমও (নূর-উর রহমান) আমার লোক। তবে তানিমকে আমি প্রার্থী হিসেবে দাঁড় করাইনি।’ তিনি বলেন, ‘নেত্রী (শেখ হাসিনা) যাঁকে মনোনয়ন দেবেন, আমরা তাঁর জন্য কাজ করব।’ \r\nআর নাছিমুল আলম চৌধুরীর দাবি, ‘আমি শহরের বাইরের লোক, শহরের রাজনীতি নিয়ে আমি মাথা ঘামাই না।’ \r\nস্থানীয় রাজনৈতিক সূত্রগুলো জানায়, ২০০৮ সালের ২৯ ডিসেম্বর জাতীয় সংসদ নির্বাচনে মহাজোটের প্রার্থী মনোনয়নকে কেন্দ্র করে সাংসদ মুস্তফা কামাল ও হুইপ মো. মুজিবুল হকের মধ্যে মতবিরোধ দেখা দেয়। আবার চলতি বছরের ২৭ জুন দক্ষিণ জেলা ছাত্রলীগের কমিটি নিয়ে সাংসদ আ ক ম বাহাউদ্দিন ও হুইপ মো. মুজিবুল হকের মধ্যে তীব্র মতবিরোধ দেখা দেয়। অন্যদিকে ২০১০ সালে ভিক্টোরিয়া কলেজের ছাত্রলীগের কমিটি নিয়ে আফজল খান ও মুজিবুল হকের মধ্যে বিরোধ বাধে। দুজনের অনুসারীদের মধ্যে সংঘর্ষও হয়। \r\nআফজল খানের অনুসারীদের অভিযোগ, সিটি নির্বাচনে আফজল খানকে ঠেকাতে হুইপ মুজিবুল হক দক্ষিণ জেলা ছাত্রলীগের সাবেক সাধারণ সম্পাদক আনিসুর রহমান মিঠুকে মাঠে নামিয়েছেন। আনিসুর রহমান এখন হুইপের ব্যক্তিগত কার্যালয়টি নির্বাচনী কাজে ব্যবহার করছেন। \r\nসাংসদ মুস্তফা কামালও বলেছেন, ‘শুনেছি যে মিঠু মুজিব ভাইয়ের অফিস ব্যবহার করছে। কিন্তু একজন প্রার্থীর জন্য এভাবে অফিস উন্মুক্ত করে দেওয়া ঠিক হয়নি।’\r\nকুমিল্লা শহরের কান্দিরপাড়ে নজরুল এভিনিউতে জাতীয় সংসদের সরকারদলীয় হুইপ ও কুমিল্লা-১১ আসনের সাংসদ মো. মুজিবুল হকের ব্যক্তিগত কার্যালয়টি অবস্থিত। গত মঙ্গলবার রাতে ওই কার্যালয়ে আনিসুর রহমানের সঙ্গে এ প্রতিবেদকের কথা হয়। তিনি দাবি করেন, তাঁর ওপর হুইপ মুজিবুল হকের আশীর্বাদ রয়েছে। হুইপের কার্যালয়টি তিনি নির্বাচনী কার্যালয় হিসেবে ব্যবহার করছেন।\r\nঅবশ্য মুজিবুল হক  প্রথম আলো কে বলেছেন, ‘ছাত্রলীগের নেতারা আমার কার্যালয়ে আসতেই পারে।’ নির্বাচনী কার্যালয় হিসেবে তাঁর দপ্তর ব্যবহার প্রসঙ্গে তিনি বলেন, ‘এটা ব্যবহার করা মানেই যে আনিসুর রহমান মিঠু আমার প্রার্থী, সেটা ঠিক নয়। কে প্রার্থী হবেন, সেটা দলই নির্ধারণ করবে।’\r\nআওয়ামী লীগের স্থানীয় সূত্রগুলো জানায়, নবম জাতীয় সংসদ নির্বাচনের পর সদর আসনের আ ক ম বাহাউদ্দিনের সঙ্গে আফজল খানের পুরোনো বিরোধ বড় হয়ে ওঠে। বাহাউদ্দিন নিজেও মেয়র প্রার্থী হতে দলের কেন্দ্রীয় নেতাদের কাছে ইচ্ছা প্রকাশ করেছিলেন। কিন্তু এখনো সাড়া পাননি। তাঁর সঙ্গে বিএনপি থেকে সম্ভাব্য মেয়র পদপ্রার্থী ও সাবেক পৌর মেয়র মনিরুল হক ওরফে সাক্কুর ভালো সম্পর্ক রয়েছে বলে প্রচার আছে। \r\nএদিকে আফজল খান দাবি করেছেন, তিনিই আওয়ামী লীগের প্রার্থী। কুমিল্লা-৫ আসনের সাংসদ আবদুল মতিন খসরু সেটা তাঁকে জানিয়েছেন। \r\nদলীয় সমর্থন পেলে তাঁর পক্ষে সদর আসনের সাংসদ বাহাউদ্দিন কাজ করবেন কি না, এ প্রশ্নের জবাবে আফজল বলেন, ‘আমাকে মানা না মানা তাঁর (বাহার) ব্যক্তিগত ব্যাপার। তবে দলে থাকতে হলে সবাইকে দলের নিয়ম মানতে হবে। আমার মনে হয়, বাহার সেটা মানবে।’ \r\nজানতে চাইলে সাংসদ আবদুল মতিন খসরু  প্রথম আলো কে বলেন, ‘নেত্রী আফজল খানকে কাজ করার জন্য বলেছেন।’ \r\nএ প্রসঙ্গে মুস্তফা কামাল বলেন, ‘নেত্রী আফজল খানকে কাজ করতে বলেছেন। নির্বাচনে অংশ নেওয়ার জন্য সমর্থন দিয়েছেন কি না, সেটা কিন্তু বলেননি।’\r\nসম্ভাব্য আরেক মেয়র পদপ্রার্থী ও কেন্দ্রীয় কৃষক লীগের সহসভাপতি ওমর ফারুক বলেন, দলের কোনো প্রার্থী এখনো চূড়ান্ত হয়নি। মতিন খসরু যেটা বলেছেন, সেটা তাঁর নিজের কথা। \r\nজানতে চাইলে সুশাসনের জন্য নাগরিক-সুজনের কুমিল্লা জেলা শাখার সাধারণ সম্পাদক আলী আকবর বলেন, ‘কুমিল্লার মানুষের প্রত্যাশা পূরণ করতে পারে—এমন কোনো ভালো প্রার্থীই এখানে নেই। এটা কুমিল্লাবাসীর জন্য দুর্ভাগ্যের ব্যাপার।’\r\n \r\n","status":true,"publishDate":{"$date":{"$numberLong":"1322071200000"}},"createdAt":{"$date":{"$numberLong":"1751552497478"}},"__v":{"$numberInt":"0"}}
{"_id":{"$oid":"6866921a63805761f3fc2351"},"image":"image-1751552538870.webp","title":"কুমিল্লা সিটি  নির্বাচন স্বচ্ছ ভাবমূর্তির প্রার্থী নেই","description":"কামরুল হাসান  ও  গাজীউল হক ,   কুমিল্লা থেকে   \r\nকুমিল্লা সিটি করপোরেশন নির্বাচনে মেয়র পদে স্বচ্ছ ভাবমূর্তির প্রার্থীর সংকট। প্রায় সব প্রার্থীর বিরুদ্ধেই রয়েছে নানা ধরনের অভিযোগ। কেউ ছিলেন খুনের মামলার আসামি, আবার কারও কারও বিরুদ্ধে সন্ত্রাস ও চাঁদাবাজির অভিযোগ।\r\nনবগঠিত এই সিটি করপোরেশনের প্রথম নির্বাচনে প্রার্থীদের এমন ভাবমূর্তি নিয়ে উদ্বিগ্ন কুমিল্লাবাসী। অনেক নাগরিকই  প্রথম আলো র কাছে তাঁদের এ উদ্বেগের কথা জানিয়েছেন।\r\nসুশাসনের জন্য নাগরিকের (সুজন) কুমিল্লা জেলা শাখার সাধারণ সম্পাদক আলী আকবর  প্রথম আলো কে বলেন, ‘কুমিল্লাবাসীর স্বপ্ন পূরণ করতে পারে, এমন ভালো মেয়র পদপ্রার্থী নেই। এটা আমাদের জন্য দারুণ হতাশার খবর।’\r\nখোঁজ নিয়ে জানা গেছে, সরকারি দল আওয়ামী লীগের হয়ে মেয়র পদে লড়তে তৎপর হয়েছেন পাঁচ প্রার্থী। তফসিল ঘোষণার পর দেয়ালে দেয়ালে তাঁদের পোস্টার শোভা পাচ্ছিল। তাঁরা হলেন—কুমিল্লা দক্ষিণ জেলা আওয়ামী লীগের যুগ্ম আহ্বায়ক আফজল খান, কেন্দ্রীয় কৃষক লীগের সহসভাপতি ওমর ফারুক, শহর আওয়ামী লীগের সাধারণ সম্পাদক আবুল কাশেম, কুমিল্লা দক্ষিণ জেলা ছাত্রলীগের সাবেক সাধারণ সম্পাদক আনিসুর রহমান ও কুমিল্লা ভিক্টোরিয়া সরকারি কলেজ ছাত্র সংসদের সাবেক সহসভাপতি (ভিপি) এবং কেন্দ্রীয় ছাত্রলীগের সাবেক সদস্য নূর-উর রহমান মাহমুদ।\r\nবিরোধী দল বিএনপি নির্বাচনে অংশ নেবে না ঘোষণা দিলেও জেলা বিএনপির যুগ্ম সাধারণ সম্পাদক ও পৌরসভার সাবেক মেয়র মনিরুল হক আগে থেকেই মাঠে সক্রিয়। গতকালও তিনি প্রচারে ছিলেন। জাতীয় পার্টির কেন্দ্রীয় ভাইস চেয়ারম্যান এয়ার আহমেদ ও জামায়াতের প্রার্থী কাজী দ্বীন মোহাম্মদও সক্রিয় আছেন।\r\nজেলা নির্বাচন কার্যালয় সূত্র জানায়, গতকাল পর্যন্ত মেয়র পদে তিন প্রার্থী মনোনয়নপত্র কিনেছেন। ভোট গ্রহণ ৫ জানুয়ারি। মনোনয়নপত্র জমা দেওয়ার শেষ তারিখ ২ ডিসেম্বর।\r\nএলাকাবাসীর সঙ্গে কথা বলে জানা গেছে, মনোনয়নপত্র না কিনলেও অনেক প্রার্থী ভোটারদের কাছে যাচ্ছেন। তাঁরা গণসংযোগ চালিয়ে যাচ্ছেন।\r\nকুমিল্লা ভিক্টোরিয়া সরকারি কলেজের সাবেক অধ্যক্ষ, জেলা দুর্নীতি প্রতিরোধ কমিটির সভাপতি আমীর আলী চৌধুরী বলেন, ‘বর্তমান রাজনৈতিক প্রেক্ষাপটে একেবারেই নিখুঁত প্রার্থী পাওয়া দুরূহ ব্যাপার। টাকাওয়ালাদের ভয়ে ভালো প্রার্থীরা আসতে চান না। যাঁরা এসেছেন, তাঁরা অতীত থেকে শিক্ষা নিলে কুমিল্লাবাসী উপকৃত হবে।’\r\nএবারের নির্বাচনে সবচেয়ে আলোচিত সম্ভাব্য প্রার্থী কুমিল্লা দক্ষিণ জেলা আওয়ামী লীগের যুগ্ম আহ্বায়ক আফজল খান। তাঁর এবং তাঁর পরিবারের সদস্যদের বিরুদ্ধে ১৯৯৮ সালে ঠাকুরপাড়া এলাকার শংকর দাস হত্যা, সমবায় ব্যাংকের দুর্নীতির মামলা ও কুমিল্লা মডার্ন হাইস্কুলের দুর্নীতির মামলা ছিল। তা ছাড়া ১৯৮৯ সালে জাতীয় পার্টিতে যোগ দেওয়ার কারণে দলে তিনি সমালোচিত। জরুরি অবস্থা জারির সময় তিনি দীর্ঘদিন পলাতক ছিলেন।\r\nআফজল খানের ছেলে আরমান খান জেলা পুলিশের তালিকাভুক্ত সন্ত্রাসী। আরমানের বিরুদ্ধে দ্রুত বিচার আইনে মামলা বিচারাধীন। পুলিশের তালিকায় আরমান পলাতক আসামি।\r\nএ বিষয়ে জানতে চাইলে আফজল খান  প্রথম আলো কে বলেন, ‘আমার বিরুদ্ধে কোনো মামলা নেই। আগে যা ছিল সব রাজনৈতিক। সেনা-সমর্থিত তত্ত্বাবধায়ক সরকারের আমলে আমাকে না পেয়ে তারা আমার স্ত্রীকে গ্রেপ্তার করেছিল। এসব ছিল ষড়যন্ত্র।’\r\nআওয়ামী লীগের অপর সম্ভাব্য মেয়র পদপ্রার্থী নূর-উর রহমান মাহমুদের বিরুদ্ধে ২০০১ সালের ১৭ জুলাই ছাত্রনেতা হত্যা মামলা হয়। কুমিল্লা ভিক্টোরিয়া সরকারি কলেজ শাখা ছাত্রলীগের সাধারণ সম্পাদক ওবায়দুল হক হত্যা মামলার ২ নম্বর আসামি ছিলেন তিনি। পরে অবশ্য আদালতের মাধ্যমে ওই মামলা থেকে তিনি অব্যাহতি পান।\r\nএ ব্যাপারে নূর-উর রহমান মাহমুদের বক্তব্য, তাঁর বিরুদ্ধে এখন কোনো মামলা নেই। তিনি কোনো সন্ত্রাসী কর্মকাণ্ডের সঙ্গে জড়িত নন।\r\nসচেতন নাগরিক কমিটি কুমিল্লার আহ্বায়ক শাহ মো. আলমগীর খান  প্রথম আলো কে বলেন, ‘স্বচ্ছ ভাবমূর্তির মেয়র পদপ্রার্থী চাই। যাঁদের মধ্যে সততা, ন্যায়পরায়ণতা নেই, তাঁদের প্রার্থী না হওয়াই শ্রেয়।’\r\n বিএনপির সম্ভাব্য মেয়র পদপ্রার্থী মনিরুল হকের বিরুদ্ধে প্রবীর হত্যা, কুমিল্লা ভিক্টোরিয়া সরকারি কলেজ বিজ্ঞানাগারে আগুন দেওয়া, আয়কর ফাঁকিসহ নানা ধরনের অভিযোগ রয়েছে। তবে এসব মামলা এখন আর সক্রিয় নেই। ২০০৭ সালের ১১ জানুয়ারি থেকে মনিরুল হক আত্মগোপনে চলে যান। পরে ফিরে আসেন। ২০১০ সালের ১০ অক্টোবর শহরের কান্দিরপাড় এলাকায় যুবদলের সম্মেলনে তাঁর সমর্থিত ব্যক্তিরা অস্ত্রবাজির ঘটনা ঘটায় বলে পুলিশ জানিয়েছে।\r\nএ ব্যাপারে জানতে চাইলে মনিরুল হক বলেন, ‘আমার বিরুদ্ধে এখন কোনো মামলা নেই। আগে যা ছিল, সেগুলো রাজনৈতিক ও ষড়যন্ত্রমূলক মামলা।’\r\n জাতীয় পার্টির সম্ভাব্য মেয়র পদপ্রার্থী এয়ার আহমেদ ১৯৮৯ সালের পৌরসভা নির্বাচনের দিন বিভিন্ন ভোটকেন্দ্রে বোমাবাজি করেন বলে অভিযোগ আছে। জাতীয় পার্টি সরকারের আমলে তাঁর নেতৃত্বে কুমিল্লার পাড়ায় পাড়ায় ক্লাব গড়ে ওঠে। ওই ক্লাবের মাধ্যমে এলাকাভিত্তিক মাস্তানি শুরু হয়। তাঁর পক্ষে কাজ করতে গিয়ে বোমা বিস্ফোরণে সদ্যবিলুপ্ত কুমিল্লা পৌরসভার ১ নম্বর ওয়ার্ডের কাউন্সিলর আকছিরুল বাশারের হাত উড়ে যায়।  প্রথম আলো কে তিনি বলেন, ‘আমার সঙ্গে কোনো সন্ত্রাসী নেই। ওই নির্বাচনে আমাকে হারানোর জন্য অন্যরা ভোটকেন্দ্রে ঝামেলা করেছে। পাড়ার ছেলেদের সাংস্কৃতিক কার্যক্রমকে বিকশিত করার জন্য ক্লাব করা হয়েছিল। অন্য কোনো কারণে নয়।’\r\nআরেক মেয়র পদপ্রার্থী কেন্দ্রীয় কৃষক লীগের সহসভাপতি ওমর ফারুকের বিরুদ্ধে ঠাকুরপাড়া এলাকায় ‘বড়ুয়া’ পরিবারের জায়গা দখল নিয়ে অভিযোগ, শহর আওয়ামী লীগের সাধারণ সম্পাদক আবুল কাশেম ও দক্ষিণ জেলা ছাত্রলীগের সাবেক সাধারণ সম্পাদক আনিসুর রহমানের বিরুদ্ধে জেলা বিএনপির কার্যালয় ভাঙচুরের মামলা হয়েছিল। বর্তমান সরকার ক্ষমতায় আসার পর সেই মামলা আর চলছে না।  \r\nসম্ভাব্য প্রার্থীদের বিরুদ্ধে এসব অভিযোগের ব্যাপারে জানতে চাইলে কুমিল্লা-৬ (আদর্শ সদর) আসনের সাংসদ আ ক ম বাহাউদ্দিন বলেন, ‘আমি নিজে নির্বাচন করতে চাই। কাজেই এখন কোনো প্রার্থী সম্পর্কে মন্তব্য করা আমার ঠিক হবে না।’\r\nসুজন কেন্দ্রীয় কমিটির সাধারণ সম্পাদক বদিউল আলম মজুমদার গতকাল  প্রথম আলো কে বলেন, ‘অন্যায় ও অনৈতিক কাজের সঙ্গে যুক্ত এমন নেতাকে মেয়র পদে আমরা দেখতে চাই না। আমরা সৎ, যোগ্য প্রার্থী চাই। প্রথম সিটি মেয়র ভালো না হলে কুমিল্লা পিছিয়ে পড়বে। মেয়র পদে যাঁদের নাম শোনা যাচ্ছে, তাঁদের অতীত কর্মকাণ্ড কুমিল্লাবাসী জানেন।’ \r\n \r\n","status":true,"publishDate":{"$date":{"$numberLong":"1322244000000"}},"createdAt":{"$date":{"$numberLong":"1751552538936"}},"__v":{"$numberInt":"0"}}
{"_id":{"$oid":"6866924a63805761f3fc2355"},"image":"image-1751552586146.webp","title":"গুপ্তহত্যা থামছে না, জনমনে উদ্বেগ","description":"কামরুল হাসান  ও  গোলাম মতু‌র্জা \r\nগুপ্তহত্যা-পরিস্থিতি এখন উদ্বেগজনক পর্যায়ে পৌঁছেছে। মাঝেমধ্যেই আইনশৃঙ্খলা রক্ষাকারী বাহিনীর পরিচয়ে তরুণ-যুবকদের ধরে নিয়ে যাওয়া হচ্ছে। কয়েক দিন পর কারও লাশ মিলছে, কেউ বা নিখোঁজই থাকছেন। \r\nসরকারি কোনো বাহিনী এর দায় নিচ্ছে না। আবার এসব ঘটনার কোনো কিনারাও হচ্ছে না। কারা বা কোন সন্ত্রাসী বাহিনী এসব ঘটাচ্ছে, তার কোনো তদন্তও হচ্ছে না। ফলে এ নিয়ে জনমনে আতঙ্ক-উৎকণ্ঠা দেখা দিয়েছে। \r\nআইন ও সালিশ কেন্দ্রের নির্বাহী পরিচালক সুলতানা কামাল এ বিষয়ে  প্রথম আলো কে বলেন, ‘গুপ্তহত্যার বিষয় নিয়ে আমরা খুবই উদ্বিগ্ন। এ নিয়ে সরকারের সর্বোচ্চ মহলে কথা বলেছি। কিন্তু তাঁরা কিছুই বলতে পারেননি।’\r\nসাবেক তত্ত্বাবধায়ক সরকারের এই উপদেষ্টা আরও বলেন, ‘সব ঘটনার ক্ষেত্রে বলা হচ্ছে, সাদা পোশাকের লোকজন এসব করছে। সেটা যদি সত্যি হয়, তাহলে দেশের জনগণের জন্য এটা খুবই উদ্বেগের। আর যদি তর্কের খাতিরে ধরে নিই এর সঙ্গে রাষ্ট্র জড়িত নয়, তাহলে যারা করছে, তারা কি রাষ্ট্রের চেয়েও শক্তিশালী?’\r\nঢাকা ও আশপাশের এলাকা থেকে এক বছরে (২০১১) ২২ জন নিখোঁজ হওয়ার তথ্য  প্রথম আলো র কাছে রয়েছে। নিখোঁজ ব্যক্তিদের স্বজনেরা এসব ঘটনার জন্য আইনশৃঙ্খলা রক্ষাকারী বাহিনীকে অভিযুক্ত করেছেন। এই ২২ জনের মধ্যে ১০ জনের লাশ উদ্ধার করা হয়েছে। তবে থানাগুলোতে নিখোঁজ ও অপহরণের অভিযোগে দায়ের হওয়া এ ধরনের মামলা ও জিডির (সাধারণ ডায়েরি) সংখ্যা আরও বেশি বলে পুলিশ সূত্রে জানা গেছে। \r\n এভাবে মানুষ নিখোঁজ হওয়া ও গুপ্তহত্যার শিকার প্রসঙ্গে জানতে চাইলে পুলিশের মহাপরিদর্শক (আইজিপি) হাসান মাহমুদ খন্দকার  প্রথম আলো কে বলেন, শুধু অপহরণ নয়, আইনশৃঙ্খলা রক্ষাকারী বাহিনীর পরিচয়ে আরও অনেক ধরনের অপরাধ হয়। অপরাধের সময় পুলিশ বা অন্য আইনশৃঙ্খলা রক্ষাকারী বাহিনীর নাম ব্যবহার করা অপরাধীদের একটা ধরন।\r\nআইনশৃঙ্খলা রক্ষাকারী বাহিনীর নামেও যে গুপ্তহত্যার মতো ভয়ংকর অপরাধ সংঘটিত হচ্ছে, এ কথা এখন পুলিশ কর্মকর্তারা প্রকাশ্যেই স্বীকার করছেন। তাহলে কি বলা যায়, দেশের আইনশৃঙ্খলা পরিস্থিতি খুব খারাপ? সন্ত্রাসী বাহিনী এ ধরনের অপকর্ম করছে আর আইনশৃঙ্খলা রক্ষাকারী বাহিনী নীরব থাকছে? দায়িত্বশীল পুলিশ কর্মকর্তারা এসব প্রশ্নের জবাব দিতে চাননি।\r\nতবে নাম প্রকাশে অনিচ্ছুক পুলিশ কর্মকর্তারা বলেন, এ রকম ভয়াবহ পরিস্থিতির আশঙ্কা তাঁরা আগেই করেছিলেন। গত বছরের ৪ মে   পুলিশের ত্রৈমাসিক অপরাধ পর্যালোচনা সভায় কয়েকজন কর্মকর্তা বলেন, কোনো এক বাহিনীর নাম করে লোকজনকে ধরে নিয়ে যাওয়া হচ্ছে। এরপর তাঁর লাশ পাওয়া যাচ্ছে যেখানে-সেখানে। এভাবে কোনো বাহিনীর নাম করে এ ধরনের হত্যাকাণ্ড হতে থাকলে সেটা ভয়ংকর আকার ধারণ করতে পারে।\r\n মানবাধিকার সংগঠনের হিসাব:  আইন ও সালিশ কেন্দ্রের তথ্য অনুযায়ী, গত বছর ছয়জন গুপ্তহত্যার শিকার হয়েছিলেন। চলতি বছরের নয় মাসে ১৫ জন নিখোঁজ হন। এঁদের মধ্যে পাঁচজনের লাশ উদ্ধার করা হয়। অধিকার-এর হিসাবে চলতি বছরের নয় মাসে আইনশৃঙ্খলা রক্ষাকারী বাহিনীর পরিচয়ে ১৭ জনকে ধরে নিয়ে যাওয়ার পর তাঁরা এখন পর্যন্ত ফিরে আসেননি। ২০১০ সালে সারা দেশে এভাবে ১৬ জন নিখোঁজ হন।\r\n বিশেষজ্ঞ মত:  আইনজ্ঞ শাহ্‌দীন মালিক  প্রথম আলো কে বলেন, ‘গুম হয়ে যাওয়া ও গুপ্তহত্যার ঘটনা ঘটতে থাকার মানে ব্যর্থ রাষ্ট্রের পদধ্বনি শোনা। ক্রসফায়ার যে ক্রমান্বয়ে এমন দিকেই এগিয়ে যাবে, সেটা মোটামুটি পরিষ্কার ছিল।’\r\nপুলিশের সাবেক মহাপরিদর্শক মোহাম্মদ নুরুল হুদা বলেন, এ ধরনের ঘটনার ক্ষেত্রে লোকে সন্দেহের আঙুল তুলতেই পারে। তবে এগুলো যে আইনশৃঙ্খলা রক্ষাকারী বাহিনীই করছে, এই যোগসূত্র স্থাপন করাটা দুরূহ। পুলিশের উচিত সুষ্ঠু তদন্ত করে সঠিক তথ্য উদ্ঘাটন করা। \r\n নিখোঁজ:  রাজধানীর পুরানা পল্টন লাইনে বাসার নিচ থেকে ছাত্র ইউনিয়নের সাবেক নেতা কে এম শামীম আকতারকে গত ২৯ সেপ্টেম্বর সকালে মুখে স্কচটেপ মেরে মাইক্রোবাসে ধরে নিয়ে যায় অজ্ঞাত ব্যক্তিরা। অপহৃত শামীম ছাত্র ইউনিয়নের কেন্দ্রীয় সংসদের সাবেক সহসভাপতি ও খুলনা জেলা কমিটির সাবেক সভাপতি।\r\nশামীমের মা জোহরা আক্তার অভিযোগ করেন, শামীমকে আইনশৃঙ্খলা রক্ষাকারী বাহিনীর পরিচয়ে সাদা পোশাকের লোকজন ধরে নিয়ে যায়। এরপর থেকে তাঁর খোঁজ নেই। \r\n ২০০৯ সালের ২৫ জুন নিখোঁজ হন বিএনপির নেতা চৌধুরী আলম। র‌্যাব পরিচয়ে একদল লোক তাঁকে ধরে নিয়ে যায়। দেড় বছরেও তাঁর খোঁজ নেই। মামলার তদন্তেরও কোনো অগ্রগতি নেই। \r\n২০০৮ সালের ২৬ জুন নিখোঁজ হন যুবলীগের নেতা ও শীর্ষস্থানীয় সন্ত্রাসী লিয়াকত হোসেন। তাঁর পরিবারও একাধিকবার সংবাদ সম্মেলন করেছে, কিন্তু খোঁজ মেলেনি। লিয়াকতের পরিবারের অভিযোগ, র‌্যাবের পরিচয়ে তাঁকে ধরে নেওয়া হয়েছে।  \r\n ঢাকার বাইরে   ২০০৮ সালের ২২ জুলাই তুষার ইসলামকে সিরাজগঞ্জের বেলকুচি উপজেলার ধুকুরিয়া বেড়া বাজারের গ্রামের বাড়ি থেকে র‌্যাব পরিচয় দেওয়া একদল সশস্ত্র ব্যক্তি ধরে নিয়ে যায়। এরপর থেকেই তিনি নিখোঁজ। \r\n তুষারের বোন ফারজানা লাবণি বলেন,   তাঁকে ধরে নিয়ে যাওয়ার সময় তাঁর ছোট ছেলে লিখনের বয়স ছিল পাঁচ মাস আর বড় ছেলে সাজ্জাদের পাঁচ বছর। ছোটটা এখন কথা বলে, বাবা ডাকে। কিন্তু বাবাকে পায় না। আর বড়টা এখন স্কুলে যায়। কিন্তু স্কুলের খাতায় বাবার নাম লিখলেও সে কখনো বাবাকে স্কুলে নিয়ে যেতে পারেনি। বাবা মৃত, সে কথাও লিখতে পারে না।\r\nরাজধানীর আগারগাঁওয়ের ওয়ার্ড আওয়ামী লীগের সভাপতি নূর মোহাম্মদ হাজি ওরফে নূর হাজি (৭৫) গত ২০ অক্টোবর রাতে সাভারের বাসা থেকে নিখোঁজ হন। তাঁর বিরুদ্ধে মাদক ব্যবসার অভিযোগসহ খুন ও বিভিন্ন অভিযোগে একাধিক মামলা রয়েছে। এরপর ৩ ডিসেম্বর ঢাকার শ্যামলী এলাকার নূর হাজির বড় মেয়ের স্বামী আবদুল মান্নান ও ইকবাল হোসেন নামের দুজনকে ধরে নিয়ে যায় অজ্ঞাত ব্যক্তিরা। তাঁদেরও খোঁজ নেই।\r\n যাঁদের লাশ মিলেছে:  গত ৩১ জুলাই গোয়েন্দা পুলিশ (ডিবি) পরিচয় দেওয়া সশস্ত্র ব্যক্তিরা দয়াগঞ্জ বাজার এলাকা থেকে ধরে নিয়ে যায় জুয়েল সরদার, রাজীব সরদার ও মিজানুর হোসেন নামের তিন তরুণকে। পাঁচ দিন পর ঢাকা বাইপাসের পাশে গাজীপুরের পুবাইলে পাওয়া যায় জুয়েল আর মিজানের লাশ। রাজীবের লাশ মেলে ঢাকা-মাওয়া সড়কের পাশে সিরাজদিখানের নিমতলীতে। তিনজনেরই হাত-পা গামছা দিয়ে বাঁধা ছিল। এঁদের গুলি করে হত্যা করা হয়। \r\n গত ২ জুলাই তেজগাঁও ট্রাকস্ট্যান্ডে রাখা দুটি পিকআপের মাঝে পাওয়া যায় মিজানুর রহমান ও আলী আকবর নামের দুই যুবকের লাশ। মিজানুরের হাতের কবজিতে জখম ছিল। তদন্ত-সংশ্লিষ্ট ব্যক্তিদের ধারণা, এটা হাতকড়া পরানোর দাগ।\r\nগত ২৮ নভেম্বর রাতে রাজধানীর হাতিরপুল এলাকা থেকে অজ্ঞাতপরিচয় বন্দুকধারীরা ঢাকা বিশ্ববিদ্যালয়ের ছাত্র ও সূর্য সেন হল ছাত্রদলের সাহিত্য ও গবেষণা সম্পাদক শামীম হাসান সোহেল, ৫০ নম্বর ওয়ার্ড ছাত্রদলের সভাপতি ইসমাইল হোসেন ওরফে আল আমিন ও মাসুম হোসেন নামের তিনজনকে ধরে নিয়ে যায়। ৮ ডিসেম্বর মুন্সীগঞ্জের ধলেশ্বরী নদী থেকে পুলিশ দুটি গলিত লাশ উদ্ধার করে। এর একটি লাশ ইসমাইল হোসেনের বলে তাঁর স্বজনেরা বাসায় নিয়ে এসেছেন। অন্য লাশটি শনাক্ত করা যায়নি।\r\n২ ডিসেম্বর সাভারে মহাসড়কের পাশ থেকে পৃথকভাবে দুটি গুলিবিদ্ধ লাশ উদ্ধার করে পুলিশ। তাঁদের একজন রাজধানীর ক্যান্টনমেন্ট থানা জাতীয় পার্টির সাধারণ সম্পাদক মাহামুদুল হক খান। আরেকজনের পরিচয় মেলেনি।","status":true,"publishDate":{"$date":{"$numberLong":"1323540000000"}},"createdAt":{"$date":{"$numberLong":"1751552586235"}},"__v":{"$numberInt":"0"}}
{"_id":{"$oid":"6866953e63805761f3fc2372"},"image":"image-1751553342273.webp","title":"১১ সেনা কর্মকর্তাকে চিহ্নিত, জিজ্ঞাসাবাদ  সরকার উৎখাতের চেষ্টা","description":"সেনাবাহিনীতে অভ্যুত্থান ও সরকার উৎখাতের ব্যর্থ চেষ্টার ঘটনায় গতকাল রোববার পর্যন্ত ১১ জন পদস্থ সেনা কর্মকর্তাকে ঢাকা ও ঢাকার বাইরে সংশ্লিষ্ট দপ্তরে সংযুক্ত করা হয়েছে। তাঁদের মধ্যে একজন মেজর জেনারেল, একজন ব্রিগেডিয়ার জেনারেল, দুজন লে. কর্নেল, ছয়জন মেজর ও ক্যাপ্টেন পদের একজন কর্মকর্তা।\r\nদায়িত্বশীল সেনাসূত্র জানায়, ছয় সদস্যের তদন্ত আদালত এসব কর্মকর্তাকে জিজ্ঞাসাবাদ করছেন। ব্রিগেডিয়ার জেনারেল পদের একজন কর্মকর্তাকে প্রধান করে গত ২৮ ডিসেম্বর সেনাসদর এ তদন্ত আদালত গঠন করে।\r\nসেনাসূত্র জানায়, সংযুক্ত কর্মকর্তাদের মধ্যে আছেন কুমিল্লার ৩৩ পদাতিক ডিভিশনের এরিয়া কমান্ডার (জিওসি) মেজর জেনারেল মোহাম্মদ কামরুজ্জামান, সাভারে নবম পদাতিক ডিভিশনের ৭১ ব্রিগেডের কমান্ডার ব্রিগেডিয়ার জেনারেল তারিকুল আলম, ঢাকা সেনানিবাসের লে. কর্নেল সারোয়ার ও লে. কর্নেল জগলুল হক। এঁদের এবং তানজীব নামের একজন ক্যাপ্টেনকে ঢাকা সেনানিবাসের লগ এরিয়ায় সংযুক্ত করা হয়েছে। এ ছাড়া ঢাকায় ইঞ্জিনিয়ার্স ব্রিগেডে মেজর পদের দুজন ও সিগন্যালস ব্রিগেডে একজন মেজর সংযুক্ত আছেন। ঢাকার বাইরে রংপুর, কুমিল্লা ও সাভারে একজন করে মেজর পদের কর্মকর্তাকে সংযুক্ত করা হয়। \r\nফোনালাপের সূত্র ধরে এসব কর্মকর্তাকে চিহ্নিত করা হয়েছে বলে জানা গেছে। তবে অভিযুক্ত কর্মকর্তার সংখ্যা আরও বাড়তে পারে বলে ওই সূত্র আভাস দিয়েছে।\r\n১৯ জানুয়ারি সেনা সদর দপ্তরের সংবাদ সম্মেলনে বলা হয়, সেনাবাহিনীর সাবেক ও বর্তমান কিছু সদস্য দেশের গণতান্ত্রিক সরকারকে উৎখাত এবং সেনাবাহিনীতে অভ্যুত্থানের চেষ্টা করেন। গত বছরের ১৩ ডিসেম্বর এ পরিকল্পনা ফাঁস হয়ে যায়। বলা হয়, সেনাবাহিনীর মধ্যম সারির কয়েকজন কর্মকর্তা এর সঙ্গে জড়িত। তাঁদের সংখ্যা ১৪ থেকে ১৬ জনের বেশি নয়।\r\nঢাকায় সেনাসূত্র জানায়, এ ঘটনা তদন্তে শুরুতেই কর্মকর্তারা মেজর জিয়াউল হকের ব্যাপারে তথ্য পান। এরপর এহসান ইউসুফ ও ব্যবসায়ী ইশরাক আহমেদের বিষয়টি জানতে পারেন। পরে তাঁদের ফোন নম্বরের সূত্র ধরে ৮ জানুয়ারি সাভারের ব্রিগেড কমান্ডার তারিকুল আলমকে লগ এরিয়ায় সংযুক্ত করা হয়। এর চার দিন পর ১২ জানুয়ারি সংযুক্ত করা হয় কুমিল্লার জিওসি কামরুজ্জামান ও ক্যাপ্টেন তানজীবকে। অন্য দুই লে. কর্নেলকে ১৫ জানুয়ারি সংযুক্ত করা হয়।\r\nসংশ্লিষ্ট সেনাসূত্র জানায়, গ্রেপ্তার হওয়া দুজন কর্মকর্তাকে জিজ্ঞাসাবাদ করে জানা যায়, এ ঘটনার মূল পরিকল্পনাকারী বলে চিহ্নিত ইশরাক আহমেদ কুমিল্লার জিওসির সঙ্গে দেখা করেছিলেন। তবে জিওসি এ তথ্য কোনো কতৃ‌র্পক্ষকে জানাননি। তদন্ত আদালত এখনো কামরুজ্জামানের জবানবন্দি নেননি বলে জানা গেছে।\r\nওই সূত্রমতে, ইশরাক ৭১ ব্রিগেডের কমান্ডার তারিকুল আলমের সঙ্গেও দেখা করেন। ইশরাক নিজে ব্রিগেড কমান্ডারের কার্যালয়ে যান। জিজ্ঞাসাবাদে তারিকুল আলম এ তথ্য স্বীকার করেন। তারিকুল বলেন, ইশরাকের সুইডেনপ্রবাসী ভাই ইতরাক তাঁর পরিচিত। সেই সূত্র ধরে ইশরাক তাঁর সঙ্গে দেখা করেন। ইশরাক একটি উপহার নিয়ে তাঁর কাছে আসেন। \r\nতদন্ত সংশ্লিষ্ট সূত্র জানায়, উপহার পাওয়ার পর ইশরাকের সঙ্গে যোগাযোগ করেন তারিকুল। তিনি ফোনে এসএমএস ও ই-মেইল করেন। এসব এসএমএস ও ই-মেইল তদন্তকারীদের হাতে রয়েছে।\r\n অভ্যুত্থান ছক:  গোয়েন্দা কর্মকর্তারা জানান, সেনাবাহিনীতে অভ্যুত্থান ও সরকার উৎখাতের ব্যর্থ চেষ্টার সঙ্গে জড়িত ব্যক্তিরা প্রথমে সেনাপ্রধানসহ চারজন পদস্থ কর্মকর্তাকে সরিয়ে দেওয়ার পরিকল্পনা করেছিলেন। তাঁরা একটি কল্পিত সরকারব্যবস্থার ছক তৈরি করেন। ছক অনুযায়ী, জ্যেষ্ঠ সেনা কর্মকর্তাদের মন্ত্রী পদে বসানো হতো। গ্রেপ্তার হওয়া সাবেক সেনা কর্মকর্তা এহসান ইউসুফের ল্যাপটপে এসব পরিকল্পনার কথা উল্লেখ রয়েছে।\r\n উগ্রপন্থীর সঙ্গে যোগাযোগ:  সূত্রটি জানায়, পলাতক মেজর জিয়াউলের সঙ্গে নিষিদ্ধঘোষিত উগ্রপন্থী সংগঠন হিযবুত তাহ্‌রীরের ঘনিষ্ঠ যোগাযোগের নিশ্চিত তথ্য পাওয়া গেছে। এ মাসের শুরুতে সেনানিবাস এলাকায় হিযবুত তাহ্‌রীর একটি প্রচারপত্র বিতরণ করে। এতে শেখ হাসিনার সরকারকে অপসারণের আহ্বান জানানো হয়। ১৫ জানুয়ারি হিযবুত একই বিষয়ে রাজধানীর বিভিন্ন স্থানে পোস্টার সাঁটায়। জিয়াউল ছাড়াও এর আগে গ্রেপ্তার হওয়া লে. কর্নেল হাসিনুর রহমানসহ আরও তিনজন সেনা কর্মকর্তার সঙ্গে হিযবুত তাহ্‌রীরের ঘনিষ্ঠ যোগাযোগ ছিল বলে অভিযোগ ওঠে।\r\nর‌্যাব জানায়, বিদেশে যাওয়ার সময় শাহজালাল বিমানবন্দর থেকে গত ২৮ জুলাই হিযবুতের নেতা ও ব্যবসায়ী মাহমুদুল বারীকে র‌্যাব গ্রেপ্তার করে। তিনি ১৬৪ ধারায় স্বীকারোক্তিমূলক জবানবন্দি দেন। এতে তিনি বলেন, চাকরিরত দুজন লে. কর্নেল হাসিনুর রহমান ও লে. কর্নেল যায়ীদ এবং অবসরপ্রাপ্ত একজন লে. কর্নেল ও একজন মেজরের সঙ্গে তাঁর ঘনিষ্ঠ যোগাযোগ ছিল। হাসিনুরের সঙ্গে তিনি গুলশানের একটি হোটেলে বৈঠক করেন। এ ছাড়া জঙ্গিনেতা মওলানা ইয়াহিয়া গ্রেপ্তার হওয়ার পর হাসিনুরের নাম বলেছিলেন বলে র‌্যাব গোয়েন্দাপ্রধান লে. কর্নেল জিয়াউল আহসান  প্রথম আলো কে জানান।\r\nতবে হাসিনুরের বিরুদ্ধে আনা অভিযোগ সঠিক নয় বলে দাবি করেছেন তাঁর স্ত্রী শামীমা আখতার। গত শনিবার তিনি  প্রথম আলো কে বলেন, হরকাতুল জিহাদের নেতা মওলানা ইয়াহিয়াকে গ্রেপ্তারের পর তাঁকে সোর্স হিসেবে ব্যবহার করেন হাসিনুর। তিনি অনেক জঙ্গিনেতাকে ধরতে সক্ষম হন। তিনি জঙ্গি দমন করেছেন। লে. কর্নেল যায়ীদের ছোট ভাই আ. আ. জাবীদ বলেন, তাঁর ভাইয়ের সঙ্গে কখনো কোনো উগ্রপন্থী গোষ্ঠীর যোগাযোগ ছিল না। আইএসপিআরের এ-সংক্রান্ত সংবাদ সঠিক নয় বলে দাবি করেন তিনি। \r\n \r\n","status":true,"publishDate":{"$date":{"$numberLong":"1327255200000"}},"createdAt":{"$date":{"$numberLong":"1751553342332"}},"__v":{"$numberInt":"0"}}
{"_id":{"$oid":"6866957f63805761f3fc2376"},"image":"image-1751553407967.webp","title":"সেনা অভ্যুত্থানের চেষ্টা ঢাকার বাইরে পাঁচটি তদন্ত আদালত","description":"সেনাবাহিনীতে বিশৃঙ্খলা সৃষ্টির চেষ্টার ঘটনা অনুসন্ধানে আরও পাঁচটি তদন্ত আদালত গঠন করা হয়েছে। গত বুধবার এ-সংক্রান্ত আদেশ সংশ্লিষ্ট সেনানিবাসের জিওসিদের (জেনারেল অফিসার কমান্ডিং) কাছে পাঠানো হয়। আগামী রোববার থেকে তদন্ত আদালতগুলো কাজ শুরু করবেন বলে জানা গেছে।\r\nতদন্ত আদালত গঠনের ব্যাপারে জানতে চাইলে আন্তঃবাহিনী জনসংযোগ পরিদপ্তরের কর্মকর্তারা বলেন, তাঁরা এ ব্যাপারে কিছু জানেন না। তবে উচ্চপর্যায়ের সেনাসূত্র  প্রথম আলো কে জানিয়েছে, সেনাবাহিনীতে অভ্যুত্থান ও নির্বাচিত সরকারকে উৎখাতের ব্যর্থ চেষ্টার ঘটনার তদন্ত দ্রুত শেষ করতেই ঢাকার বাইরে আরও পাঁচটি আদালত গঠনের সিদ্ধান্ত নেওয়া হয়েছে। তদন্ত আদালতের কার্যক্রম শেষ হওয়ার পরই অভিযুক্ত ব্যক্তিদের বিচারের মুখোমুখি (কোর্ট মার্শাল) করা হবে।\r\nসূত্রটি জানিয়েছে, নতুন পাঁচটি তদন্ত আদালত হলো কুমিল্লা, সাভার, ঘাটাইল, বগুড়া ও রংপুর সেনানিবাসে। ওই সব সেনানিবাসে কয়েকজন তরুণ কর্মকর্তার অভ্যুত্থান-চেষ্টায় সংশ্লিষ্টতার প্রাথমিক তথ্য মিলেছে। ঘটনার অন্যতম পরিকল্পনাকারী পলাতক মেজর সৈয়দ জিয়াউল হকের সঙ্গে টেলিফোনে এসব কর্মকর্তার কথা হয়েছিল। এ-সম্পর্কিত ফোনালাপের তথ্য ঢাকায় সেনাসদরে গঠিত তদন্ত আদালতের হাতে রয়েছে। \r\n১৯ জানুয়ারি সেনা সদর দপ্তরের এক সংবাদ সম্মেলনে বলা হয়, সেনাবাহিনীর সাবেক ও বর্তমান কিছু সদস্য দেশের গণতান্ত্রিক সরকারকে উৎখাত এবং সেনাবাহিনীতে অভ্যুত্থানের চেষ্টা করেন। গত বছরের ১৩ ডিসেম্বর এ পরিকল্পনা সেনাবাহিনী জানতে পারে। এরপর ঘটনা তদন্তে ২৮ ডিসেম্বর সেনাসদর একটি তদন্ত আদালত গঠন করে। \r\nজানা গেছে, ছয় সদস্যের এ তদন্ত আদালতের প্রধান হলেন একজন ব্রিগেডিয়ার জেনারেল পদমর্যাদার কর্মকর্তা। সেনা কর্মকর্তারা আশা করছেন, ফেব্রুয়ারি মাসের মধ্যে তদন্ত আদালত কাজ শেষ করবেন।\r\nসেনাসূত্র জানায়, সেনাসদরের তদন্ত আদালতের অগ্রগতি নিয়ে পদস্থ কর্মকর্তারা বৈঠক করেন। তাঁদের বৈঠকে বলা হয়, একটি আদালত দিয়ে ঢাকা ও ঢাকার বাইরে সবার তদন্ত একসঙ্গে করা সময়সাপেক্ষ ব্যাপার। এভাবে তদন্ত শেষ করতে হলে অনেক সময় চলে যাবে। ওই বৈঠকে সিদ্ধান্ত হয়, তদন্ত স্বচ্ছ ও নিরপেক্ষ করতে হলে সংশ্লিষ্ট সেনানিবাসেই আদালত গঠন করতে হবে। এর পরই পাঁচটি সেনানিবাসে পৃথক আদালত গঠনের সিদ্ধান্ত হয়। ঢাকায় তদন্ত আদালতের প্রধান ব্রিগেডিয়ার জেনারেল পদের কর্মকর্তা হলেও বাইরের তদন্ত আদালতের প্রধান হলেন কর্নেল বা লে. কর্নেল পদমর্যাদার কর্মকর্তারা। আদালতের আকার কেমন হবে, জানতে চাইলে সেনা কর্মকর্তারা বলেন, এটি নির্ভর করবে জিওসিদের মতামতের ওপর। তাঁরা চাইলে তিন থেকে পাঁচ সদস্যের তদন্ত আদালত গঠন করতে পারবেন। \r\nগোয়েন্দা সূত্র জানায়, প্রাথমিক পর্যায়ে ঢাকার বাইরে রংপুর, বগুড়া, কুমিল্লা, ঘাটাইল ও সাভারে একজন করে কর্মকর্তার সংশ্লিষ্টতার তথ্য পাওয়া গেছে। এঁরা সবাই মেজর পদের কর্মকর্তা। আগেই এসব কর্মকর্তাকে জিজ্ঞাসাবাদের জন্য সংশ্লিষ্ট দপ্তরে সংযুক্ত করা হয়েছে।\r\nএদিকে সেনাবাহিনীতে অভ্যুত্থান ও নির্বাচিত সরকারকে উৎখাতের ব্যর্থ চেষ্টার ঘটনায় অভিযুক্ত কর্মকর্তার সংখ্যা আরও বাড়ছে। এই সংখ্যা দুই ডজনেরও বেশি হতে পারে বলে জানা গেছে। \r\nএই ঘটনা তদন্তের জন্য গঠিত সেনাবাহিনীর তদন্ত আদালত ইতিমধ্যেই যেসব কর্মকর্তাকে জিজ্ঞাসাবাদ করেছেন, তাঁদের কাছ থেকে প্রাপ্ত তথ্যে মনে করা হচ্ছে, এ ব্যর্থ চেষ্টার সঙ্গে জড়িত কর্মকর্তার সংখ্যা দুই ডজনেরও বেশি। তবে তদন্ত সম্পন্ন না হওয়া পর্যন্ত এই সংখ্যা সুনির্দিষ্ট করে বলা সম্ভব নয় বলে জানিয়েছেন সেনাসদরের একটি দায়িত্বশীল সূত্র। যদিও এর আগে সেনাবাহিনীর পক্ষ থেকে আয়োজিত সংবাদ সম্মেলনে বলা হয়েছিল, এ ঘটনার সঙ্গে সেনাবাহিনীর মধ্যম পর্যায়ের ১৪ থেকে ১৬ জন কর্মকর্তা জড়িত থাকতে পারেন।\r\nসংশ্লিষ্ট একটি সূত্র জানায়, ব্যর্থ অভ্যুত্থান-চেষ্টায় জড়িত থাকার অভিযোগে এ পর্যন্ত ১৪ জন কর্মকর্তাকে সেনাবাহিনীর বিভিন্ন দপ্তরে সংযুক্ত করা হয়েছে। এ ছাড়া সন্দেহের তালিকায় থাকা আরও কিছু কর্মকর্তাকে রাখা হয়েছে নজরদারিতে। এ পর্যন্ত সংযুক্ত করা কর্মকর্তাদের মধ্যে একজন মেজর জেনারেল, একজন ব্রিগেডিয়ার জেনারেল, দুজন লে. কর্নেল এবং বাকিরা মেজর ও ক্যাপ্টেন পদের কর্মকর্তা। এঁদের কয়েকজনকে ঢাকায় লগ এরিয়া ও অন্যদের বিভিন্ন সেনানিবাসে কর্মস্থল থেকে প্রত্যাহার করে সংযুক্ত করা হয়েছে।\r\nসূত্রটি জানায়, এ পর্যন্ত পাওয়া তথ্যে জানা গেছে, এ অভ্যুত্থান-চেষ্টায় বিদেশ থেকে ইন্ধন জোগানো প্রবাসী বাংলাদেশি ইশরাক আহমেদ পৃথকভাবে পদস্থ দুই কর্মকর্তার সঙ্গে দেখা করেছিলেন। কিন্তু এ দুজনের কেউই বিষয়টি ঊর্ধ্বতন কর্তৃপক্ষকে জানাননি।","status":true,"publishDate":{"$date":{"$numberLong":"1327600800000"}},"createdAt":{"$date":{"$numberLong":"1751553407981"}},"__v":{"$numberInt":"0"}}
{"_id":{"$oid":"686695bd63805761f3fc237a"},"image":"image-1751553469869.webp","title":"সরকারপ্রধান হওয়ার স্বপ্ন ছিল ইশরাকের সেনা অভ্যুত্থানের চেষ্টা","description":"সরকারপ্রধান হওয়ার স্বপ্ন দেখেছিলেন ব্যবসায়ী ইশরাক আহমেদ। বর্তমান ও সাবেক কয়েকজন সেনা কর্মকর্তা ও বেসামরিক ব্যক্তির সমন্বয়ে নতুন রাষ্ট্রব্যবস্থার ছক তৈরি হয়েছিল। কীভাবে সেই রাষ্ট্র পরিচালিত হবে, তার রূপরেখাও প্রস্ত্তত করেন তাঁরা।\r\nসেনাবাহিনীতে বিশৃঙ্খলা সৃষ্টির চেষ্টার অভিযোগে গ্রেপ্তার হওয়া লে. কর্নেল (অব.) এহসান ইউসুফ ও মেজর (অব.) এ কে এম জাকির হোসেন স্বীকারোক্তিমূলক জবানবন্দিতে এসব তথ্য জানান। গ্রেপ্তারের পর ৯ জানুয়ারি এই দুই কর্মকর্তা ঢাকা মহানগর হাকিম শাহরিয়ার মাহমুদ আদনান ও কেশব রায় চৌধুরীর আদালতে জবানবন্দি দেন। আদালত সূত্রে এ তথ্য জানা গেছে।\r\nজানতে চাইলে আন্তঃবাহিনী জনসংযোগ পরিদপ্তরের কর্মকর্তারা বলেন, তাঁরা এ ব্যাপারে কিছু জানেন না।\r\n জবানবন্দি:  আদালত সূত্র জানায়, স্বীকারোক্তিমূলক জবানবন্দিতে এহসান ইউসুফ বলেন, ইশরাক আহমেদকে তিনি চিনতেন তাঁর বড় ভাই লে. কর্নেল মেহবুবুরের বন্ধু হিসেবে। ১৯৭১ সালে তাঁরা দুজনই একসঙ্গে যুদ্ধ করেন। ইশরাক ফৌজদারহাট ক্যাডেট কলেজ থেকে পাস করেন। ১৯৮১ সালে চট্টগ্রামে অভ্যুত্থানের পর মেহবুব নিহত হন। এরপর হঠাৎ করে ইশরাক ডেনমার্কে চলে যান। ’৯০ সালের পর ইশরাকের সঙ্গে বছরে তাঁর দু-তিনবার দেখা হতো। ’৯৭ সালে স্টাফ কলেজ করার সময় এহসান জানতে পারেন, ইশরাক মহাখালী ডিওএইচএস এলাকায় বাসা নিয়েছেন। ওই বাসায় আলাপকালে ইশরাক তাঁকে বলেন, ১৯৯৬-এর অভ্যুত্থান তিনি ঠেকিয়ে দিয়েছিলেন।\r\nএহসান জবানবন্দিতে আরও বলেন, অবসরে যাওয়ার পর ২০০৯ সালে ইশরাক তাঁকে বাসায় ডেকে বিদেশি প্রতিষ্ঠানে চাকরির প্রস্তাব দেন। ওই সময় বিডিআর হত্যাকাণ্ড নিয়ে সেনাবাহিনীর ভেতরের অবস্থা সম্পর্কে ইশরাক জানতে চান। ইশরাক বিডিআর হত্যাকাণ্ডে ক্ষতিগ্রস্ত সেনা কর্মকর্তাদের সঙ্গে তাঁকে যোগাযোগ করে দিতে বলেন। এর পরিপ্রেক্ষিতে তিনি মেজর (অব.) জাকির এবং লে. কর্নেল (অব.) শামসের কাছে নিয়ে যান। তবে শামস তাঁকে ইশরাকের ব্যাপারে নেতিবাচক ধারণা দিয়ে বলেন, ইশরাক সাহেব ষাটের দশকের সেনা কর্মকর্তাদের মতো ক্ষমতা দখলের চিন্তা করেন, যা বর্তমানে অচল।\r\nএহসান আদালতে বলেন, ২০১১ সালে ইশরাক তাঁর কাছে জানতে চান, মেজর সৈয়দ জিয়াউল হকের সঙ্গে তাঁর দেখা হয়েছে কি না। ২০১১ সালের ফেব্রুয়ারি মাসের দিকে ইশরাত তাঁকে একটি বই দিয়ে সেটি একজন ব্রিগেডিয়ার জেনারেলকে দিতে বলেন। ওই ব্রিগেডিয়ারের সঙ্গে তাঁর আগে থেকে যোগাযোগ ছিল বলে জানান।\r\nজবানবন্দিতে এহসান বলেন, ইশরাক তাঁকে বলেন, ইংল্যান্ডের একটি বিশ্ববিদ্যালয়ের শিক্ষক মোস্তাক আহম্মেদের সংগঠনের মাধ্যমে সেখানে একটি সেমিনার করা হবে। সেমিনারের মাধ্যমে বিডিআর হত্যাকাণ্ডের পর সেনাবাহিনীতে যে ক্ষোভ এবং এর পরিপ্রেক্ষিতে যে ঘটনা ঘটতে পারে, সে বিষয়টি পশ্চিমা বিশ্বকে জানানো হবে। তিনি বলতেন, ভবিষ্যতের জন্য চীন এ অঞ্চলের জন্য একটি ফ্যাক্টর। চীনা নেতাদের সঙ্গে তাঁর নিয়মিত যোগাযোগ আছে। তিনি বলেন, ইশরাকের অনুরোধে গত বছরের জুলাই বা আগস্ট মাসে তিনি মেজর জিয়ার সঙ্গে দেখা করতে যান। মেজর জিয়া তখন আর্মি বিজ্ঞান ও প্রযুক্তি ইনস্টিটিউটে (এমআইএসটি) পড়াশোনা করছিলেন। ইশরাক তাঁকে ধারণা দেন, মেজর জিয়া নেতৃত্ব দিতে পারবেন। তিনি মেজর জাকিরের কথাও বলেন।\r\nএহসান হাকিমের কাছে বলেন, গত রমজান মাসের কোনো এক শুক্রবার বিকেলে তিনি মেজর জিয়াকে রিকশায় করে গুলশান শু্যটিং ক্লাব থেকে ইশরাক সাহেবের বাসায় নিয়ে যান। জাকির আগেই ওই বাসায় গিয়ে হাজির হন। অভ্যুত্থানের পর সরকার কেমন হবে, তা নিয়ে সেখানে আলোচনা হয়। এ সময় কয়েকজন সাবেক সেনা কর্মকর্তা, আমলা, সাংবাদিক, বুদ্ধিজীবী, শিক্ষক ও বিশিষ্ট ব্যক্তির নাম আলোচনা করা হয়।\r\n সামরিক পরিকল্পনা:  এহসান জবানবন্দিতে বলেন, ওই বৈঠকে মেজর জাকির জানান, বিডিআর হত্যাকাণ্ডের পর সামরিক অভিযান চালাতে তাঁরা প্রায় রওনা হয়েছিলেন। ইশরাক ধারণা করেছিলেন, বিডিআর হত্যাকাণ্ডের পর কোনো অভ্যুত্থান হলে সবাই মনে করবে, সেটা এ হত্যাকাণ্ডের কারণেই হয়েছে। তিনি একটি সামরিক পরিকল্পনাও দেখান। এতে দেখা যায়, বিভিন্ন সেনানিবাস থেকে একটি ব্রিগেড আসবে। তারা ঢাকা সেনানিবাস, বঙ্গভবন ও গণভবন ঘেরাও করবে। প্রধানমন্ত্রীকে নিরাপদ স্থানে নিয়ে যাওয়া হবে। ৩৪ বেঙ্গল থেকে অনেক সেনাসদস্য সদর দপ্তরে অবস্থান করবেন। এরপর রাষ্ট্রপতি সরকার বাতিল করে ওই ব্রিগেডের প্রধানকে নতুন সেনাপ্রধান ঘোষণা করবেন। চিফ অব জেনারেল স্টাফ (সিজিএস) করা হবে একজন ব্রিগেডিয়ার জেনারেলকে। আর ব্যবসায়ী ইশরাক হবেন সরকারপ্রধান। ইশরাককে সরকারপ্রধান করার পেছনে কারণ ছিল, তিনি মুক্তিযোদ্ধা। স্বরাষ্ট্র মন্ত্রণালয়ের দায়িত্ব দেওয়া হবে একজন মেজর জেনারেলকে।\r\nএহসান আদালতে বলেন, ইশরাক সাহেবের ধারণা ছিল, ২০১১ সালে প্যারেড হবে না। তাই শীতকালীন মহড়ার আগেই সবকিছু করতে হবে। ইশরাক তাঁকে বলেন, একজন ব্রিগেডিয়ারের সঙ্গে তাঁর নিউইয়র্কে কথা হয়েছে।\r\n কার কী দায়িত্ব:  এহসান জবানবন্দিতে বলেন, এর দু-এক দিন পর ইশরাকের সঙ্গে দেখা করতে গেলে উনি আলোচনা প্রসঙ্গে কিছু জেনারেলের নাম উল্লেখ করে বলেন, এঁদের বিরুদ্ধে ব্যবস্থা নেওয়া হবে। নতুন সরকারে ইশরাকের অবস্থান কী হবে, যুদ্ধাপরাধীদের বিচার কী হবে? সংবিধানে বিসমিল্লাহ এবং আল্লাহর ওপর আস্থা পুনঃস্থাপন করা, নারী অধিকার নীতি রহিত করা, হিজাব-ব্যবস্থা প্রবর্তন করা, ইসলামি ব্যাংকিং ব্যবস্থা বাস্তবায়ন করা, শরিয়াহ আইনের প্রবর্তন, জাকাত ফান্ড গঠন, সিনেমা ও টিভিতে অশ্লীলতা বন্ধ করা, ঢাকা বিশ্ববিদ্যালয়ের একজন শিক্ষককে শিক্ষামন্ত্রী নিয়োগ দেওয়া, জাতীয় বিশ্ববিদ্যালয়ের জন্য একটি সর্বোচ্চ কমিটি করা ইত্যাদি নিয়ে তাঁদের মধ্যে কথা হয়।\r\n দ্বিতীয় বৈঠক:  আদালত সূত্র জানায়, এহসান বলেন, এর কিছুদিন পর ঢাকায় ইশরাকের বাড়িতে তাঁদের দ্বিতীয় বৈঠক হয়। বৈঠকে ইশরাক বলেন, লন্ডনে তাঁদের সেমিনার সফল হয়েছে। ওই বৈঠকে ছোট ছোট দল কীভাবে অপারেশন করবে, সে পরিকল্পনা করা হয়। বৈঠকে সেনা কর্মকর্তাদের কাকে কী দায়িত্ব দেওয়া হবে, তা ঠিক করা হয়। কে কোথায় থাকবে, কার কী দায়িত্ব হবে, কীভাবে কে কাজ করবে, অস্ত্র ও গোলাবারুদ কোত্থেকে আনা হবে, কেউ মতের বাইরে গেলে তাকে কী করা হবে—এসব ঠিক করা হয়।\r\nএহসান জবানবন্দিতে বলেন, ‘ওই বৈঠকে উপস্থিত জিয়া বলেন, অতীতে অভ্যুত্থানকারীদের হয় মরতে হয়েছে, না-হয় চলে যেতে হয়েছে। এখন আমাদের কী হবে।’ জবাবে ইশরাক বলেন, সেনাবাহিনীর চেইন অব কমান্ড প্রতিষ্ঠা করা হবে। পরিস্থিতি বিদেশিদের সামনে কীভাবে তুলে ধরা হবে, সে সিদ্ধান্তও হয়।\r\nএহসান আরও বলেন, এর কয়েক দিন পর ইশরাকের সঙ্গে টিঅ্যান্ডটি ফোনে যোগাযোগ হয়। তখন তিনি বলেন, ডিজিএফআই তাঁর পিছু নিয়েছে। তিনি অজ্ঞাত স্থানে চলে যাবেন। এহসান বলেন, এরপর তিনি মুরগির খাবার সরবরাহের কথা বলে সাভারে একজন সেনা কর্মকর্তার সঙ্গে যোগাযোগ করেন।\r\nএহসান বলেন, কোরবানির ঈদে ইশরাক দেশে ছিলেন না। কনফারেন্স কলের মাধ্যমে তিনি মেজর জাকিরের বাসায় সবাইকে ঈদের দিন একত্র হতে বলেন। সেখানে মেজর জাকির ও মেজর জিয়া একত্র হলে একজন পদস্থ কর্মকর্তার পিছু হটার ব্যাপারে তাঁরা হতাশা প্রকাশ করেন।\r\n শেষ বৈঠক:  এহসান আরও বলেন, ৯ ডিসেম্বর তাঁদের সর্বশেষ বৈঠক হয়। এ বৈঠকে অভ্যুত্থান পরিকল্পনা বাদ দেওয়ার জন্য একজন মেজর প্রস্তাব করেন। এরপর এহসান বগুড়ায় কর্মরত এক মেজরের সঙ্গে যোগাযোগ করেন। ওই কর্মকর্তা বিষয়টি ফাঁস করে দেন।\r\nআদালত সূত্র জানায়, মেজর জাকিরের স্বীকারোক্তিমূলক জবানবন্দিও একই ধরনের।\r\nএ ধরনের ঘটনায় বেসামরিক আদালতে জবানবন্দি দেওয়া যায় কি না, এ প্রশ্নের জবাবে সাবেক সেনাপ্রধান হারুন-অর-রশিদ  প্রথম আলো কে বলেন, সেনা অপরাধে গ্রেপ্তার হওয়া কোনো ব্যক্তি বেসামরিক আদালতে গিয়ে স্বীকারোক্তিমূলক জবানবন্দি দিতে পারেন। কিন্তু তিনি পরে যদি সংশ্লিষ্ট আদালতে এসে সেটা অস্বীকার করেন, তাহলে এর কোনো গুরুত্ব থাকবে না।\r\n১৯ জানুয়ারি সেনাসদরের সংবাদ সম্মেলনে বলা হয়, সেনাবাহিনীতে বিশৃঙ্খলা সৃষ্টির চেষ্টার বিষয়টি গত ১৩ ডিসেম্বর কর্মকর্তারা জানতে পারেন। এরপর ১৫ ডিসেম্বর রাতে সেনানিবাসের পাশে মাটিকাটা এলাকার বাসভবন থেকে এহসান ইউসুফকে এবং ৩১ ডিসেম্বর ইন্দিরা রোডে এক আত্মীয়ের বাসা থেকে জাকির হোসেনকে গ্রেপ্তার করা হয়।\r\nওই ঘটনার অনুসন্ধানে ঢাকায় একটি এবং ঢাকার বাইরে পাঁচটি তদন্ত আদালত গঠন করা হয়।\r\nসেনাসদরের সংবাদ সম্মেলনের ১০ দিন আগে এই দুই কর্মকর্তা বেসামরিক আদালতে স্বীকারোক্তিমূলক জবানবন্দি দিতে চাইলে তাঁদের ঢাকা মহানগর আদালতে নেওয়া হয়। সেখানে মহানগর হাকিম শাহরিয়ার মাহমুদ আদনান তাঁর খাসকামরায় এহসান ইউসুফের এবং কেশব রায় চৌধুরী তাঁর খাসকামরায় জাকির হোসেনের জবানবন্দি ফৌজদারি কার্যবিধির ১৬৪ ধারায় রেকর্ড করেন। জবানবন্দি দেওয়ার আগে দুই কর্মকর্তাকে চিন্তাভাবনা করার জন্য তিন ঘণ্টা করে সময় দেন দুই হাকিম।\r\nঅবশ্য ১৯ জানুয়ারি সেনাসদরের সংবাদ সম্মেলনে দুই কর্মকর্তার জবানবন্দির প্রসঙ্গটি এড়িয়ে যাওয়া হয়।","status":true,"publishDate":{"$date":{"$numberLong":"1328292000000"}},"createdAt":{"$date":{"$numberLong":"1751553469884"}},"__v":{"$numberInt":"0"}}
{"_id":{"$oid":"686695ec63805761f3fc2381"},"image":"image-1751553516440.webp","title":"ভীতি ছড়িয়ে সবকিছু নিয়ন্ত্রণের ছক ছিল সেনা অভ্যুত্থানের চেষ্টা","description":"দেশের সর্বস্তরে ত্রাস সৃষ্টি করে সবকিছু নিয়ন্ত্রণ করার ষড়যন্ত্র করেছিলেন ব্যবসায়ী ইশরাক আহমেদ ও তাঁর সঙ্গীরা। বড় রাজনৈতিক দল, বেসামরিক ও সামরিক প্রশাসন এবং গণমাধ্যম-কেও নিয়ন্ত্রণ করতে চেয়েছিলেন তাঁরা। আদালতকেও তাঁরা নিজেদের স্বার্থে কাজে লাগাতে চেয়েছিলেন। \r\nসেনাবাহিনীতে বিশৃঙ্খলা সৃষ্টির অভিযোগে গ্রেপ্তার হওয়া লে. কর্নেল (অব.) এহসান ইউসুফ ও মেজর (অব.) এ কে এম জাকির হোসেন আদালতে ১৬৪ ধারায় দেওয়া স্বীকারোক্তিমূলক জবানবন্দিতে এসব কথা বলেন। আদালত সূত্রে এসব তথ্য জানা গেছে। \r\nগত ৯ জানুয়ারি ঢাকার মুখ্য মহানগর হাকিমের আদালতে তাঁরা জবানবন্দি দেন। জবানবন্দির একটি পর্ব ৪ ফেব্রুয়ারি  প্রথম আলো তে প্রকাশিত হয়েছে। \r\nজবানবন্দিতে জাকির বলেন, সারা দেশে সান্ধ্য আইন জারি, অবৈধ সম্পদ উদ্ধারের নামে এলাকায় এলাকায় অভিযান, মেজর জেনারেল ও এর ওপরের পদমর্যাদার কর্মকর্তাদের অপসারণ, শরিয়া আইন প্রবর্তন এবং সংবাদ মাধ্যমকে নিজের মতো ব্যবহার করে ইশরাকের নেতৃত্বাধীন তথাকথিত সরকার দেশকে নিয়ন্ত্রণ করার পরিকল্পনা করেছিল।\r\nজাকির জবানবন্দিতে বলেন, ২০০৯ সালের নভেম্বরে তিনি অবসরে যান। এরপর কিছুদিন একটি বেসরকারি প্রতিষ্ঠানে চাকরি করেন। গত রোজার শেষদিকে তাঁর সাবেক প্রশিক্ষক লে. কর্নেল এহসান ইউসুফের সঙ্গে ঢাকা সেনানিবাসে দেখা হয়। তিনি একটি ভালো চাকরি দেওয়ার কথা বলে তাঁকে গুলশান নিকেতনে ইশরাক আহমেদের কাছে নিয়ে যান। ঈদের পর ইশরাক আহমেদের কার্যালয়ে জীবনবৃত্তান্ত দিয়ে আসেন। ২০১১ সালের সেপ্টেম্বর-অক্টোবরের দিকে ইশরাক তাঁকে বাসায় ডাকেন। তিনি সেখানে গিয়ে এহসান ইউসুফ ও মেজর জিয়াউল হককে দেখতে পান। জিয়া তাঁকে বলেন, এহসান তাঁকে সেখানে নিয়ে এসেছেন। এরপর থেকে ৯ ডিসেম্বর পর্যন্ত চারজন সেখানে একাধিক বৈঠক করেন।\r\n জনগণের মধ্যে ভীতি ছড়ানো:  জবানবন্দিতে জাকির বলেন, দেশকে নিয়ন্ত্রণে আনতে ইশরাক তাঁর পরিকল্পনার কথা বিস্তারিত জানান। ইশরাক বলেছিলেন, ওই সময় (ক্ষমতা নেওয়ার পর) সারা দেশে সান্ধ্য আইন দেওয়া হবে। সীমান্ত সিল করে দেওয়া হবে। বিমানবন্দর দিয়ে লোকজন শুধু আসতে পারবে, কিন্তু দেশ ছেড়ে কেউ যেতে পারবে না। সান্ধ্য আইন চলা অবস্থায় ঘরে ঘরে বিশেষ ধরনের নিরীক্ষাব্যবস্থা চালু হবে। একেক দিন একেক এলাকায় মানুষের সম্পদের হিসাব নেওয়া হবে। যারা ভয়ে অবৈধ সম্পদের কথা বলবে না, তাদের অবৈধ সম্পদ বাজেয়াপ্ত করে সেগুলো রাষ্ট্রীয় কোষাগারে জমা করা হবে।\r\nএহসান ইউসুফ জবানবন্দিতে বলেন, নারীনীতি বাতিল, হিজাবব্যবস্থা প্রবর্তন ও শরিয়া ব্যাংকব্যবস্থা চালুর পরিকল্পনা ছিল তাঁদের। \r\nসরকারব্যবস্থা:  জাকির জবানবন্দিতে বলেন, তাঁদের বৈঠকের মূল বিষয় ছিল সামরিক বাহিনীর ভেতরের অস্থিরতা নিয়ে। ইশরাক বলতেন, দেশপ্রেমিক সেনাবাহিনীকে দিয়ে দেশ চালাতে হবে। কীভাবে রাষ্ট্রকাঠামো গঠন করা হবে, কীভাবে সরকার গঠন করা হবে, এসব নিয়ে তিনি কথা বলতেন। সমাজের কিছু গুরুত্বপূর্ণ ব্যক্তিদের দিয়ে তিনি সরকার গঠন করার পরিকল্পনার কথা জানান। সংবিধান কী অবস্থায় থাকবে তার কোনো ব্যাখ্যা নেই জবানবন্দিতে। সুপ্রিম কমান্ড কাউন্সিল দিয়ে দেশ পরিচালনার কথাও বলেছিলেন ইশরাক। তিনি নিজে এর প্রধান হতে চেয়েছিলেন।\r\n সেনা কর্মকর্তারা যা করতেন:  আদালতে জাকির বলেন, তাঁদের পরিকল্পনামতো মেজর জেনারেল পদের একজন কর্মকর্তা সেনা সদর দপ্তর দখল করবেন এবং তিনি নিজেকে সেনাপ্রধান ঘোষণা করবেন। তাঁর সঙ্গে ব্রিগেডিয়ার জেনারেল পদের এক কর্মকর্তা চিফ অব জেনারেল স্টাফ (সিজিএস) হিসেবে কাজ করবেন। এহসান ইউসুফ জবানবন্দিতে বলেন, লে. জেনারেল পদের এক কর্মকর্তাকে তিনি স্বরাষ্ট্র মন্ত্রণালয়ের দায়িত্ব দেবেন। সব মুখ্য কর্মকর্তাকে (পিএসও) বিভিন্ন মন্ত্রণালয়ের সচিব হিসেবে নিয়োগ দেবেন। তবে বর্তমানে বেসামরিক প্রশাসনে সচিব পদে থাকা কর্মকর্তাদের কী হবে, তার উল্লেখ নেই জবানবন্দিতে।\r\n সংবাদমাধ্যমের ওপর নিয়ন্ত্রণ:  সাংবাদমাধ্যমকে নিয়ন্ত্রণের ব্যাপারে ইশরাক বলেন, যেকোনো সময় তিনি একটি দেশীয় চ্যানেল ও কাতারভিত্তিক আল-জাজিরা টিভিকে নিয়ন্ত্রণে আনতে পারবেন। তিনি বলেন, সান্ধ্য আইন চলার সময় বিগত সময় ঘটে যাওয়া বিভিন্ন স্পর্শকাতর বিষয়ে সংশ্লিষ্ট ব্যক্তিদের দিয়ে বক্তব্য দেওয়া হবে এবং তা সংবাদমাধ্যমে প্রচার করা হবে। এ ছাড়া শেখ ফজলে নূর তাপসের ওপর হামলায় গ্রেপ্তার হওয়া পাঁচ সেনা কর্মকর্তাকে কারাগার থেকে বের করে আনা হবে।\r\n রাজনৈতিক দলের কী হবে:  এহসান ইউসুফ জবানবন্দিতে বলেন, ওই সময় আওয়ামী লীগ ও বিএনপির মতো বড় দলের সাধারণ সম্পাদক বা মহাসচিবেরা আদালতে যেতে পারেন। কিন্তু আদালতের মাধ্যমে বলানো হবে, রাষ্ট্রপতির আদেশ অনুযায়ী দেশ চলবে। অবশ্য এর আগেই রাষ্ট্রপতি পদে তাঁরা পছন্দের লোক নিয়োগ দেবেন। আর রাজনৈতিক দলের স্বাভাবিক কার্যক্রম থাকবে না।\r\nজাকির বলেন, গত ২৮ ডিসেম্বর তাঁর ই-মেইলে মেজর জিয়া একটি বার্তা পাঠান। ৩০ ডিসেম্বর রাতে তিনি গ্রেপ্তার হন।\r\n \r\n","status":true,"publishDate":{"$date":{"$numberLong":"1328637600000"}},"createdAt":{"$date":{"$numberLong":"1751553516454"}},"__v":{"$numberInt":"0"}}
{"_id":{"$oid":"686697ed63805761f3fc2385"},"image":"image-1751554029140.webp","title":"সেনাবাহিনীতে অভ্যুত্থানচেষ্টা তদন্ত শেষ পর্যায়ে, মার্চ থেকে বিচার শুরু  সময় ১০ জানুয়ারি লক্ষ্য গণভবন","description":" ১০ জানুয়ারি, বঙ্গবন্ধুর স্বদেশ প্রত্যাবর্তন দিবস। এ বছরের ওই দিনকে অভ্যুত্থানের জন্য বেছে নিয়েছিলেন সেনাবাহিনীর কিছু বিপথগামী সদস্য। আর তাঁদের মূল লক্ষ্য ছিল গণভবন। সশস্ত্র বাহিনী এই বিপথগামী সদস্যদের চেষ্টা ব্যর্থ করে দেয়।\r\nতথাকথিত এই অভ্যুত্থানের সময় নির্ধারণ করা হয়েছিল ১০ জানুয়ারি সন্ধ্যা সাড়ে সাতটা। এর সাংকেতিক নাম দেওয়া হয় ‘বোনের বিয়ে’। ওই দিন নির্ধারিত সময়ে কয়েকজন সেনা কর্মকর্তা ঢাকা সেনানিবাসের কোত (অস্ত্রাগার) থেকে অস্ত্র নেওয়ার চেষ্টাও করেছিলেন।\r\nঅভ্যুত্থানচেষ্টায় জড়িত সন্দেহে গ্রেপ্তার হওয়া সিগন্যালসের মেজর মাহমুদ শাহেদ এবং ইস্ট বেঙ্গল রেজিমেন্টের ক্যাপ্টেন মো. তামজিদ আলম বেসামরিক আদালতে দেওয়া স্বীকারোক্তিমূলক জবানবন্দিতে এসব কথা বলেন। গত ২৯ জানুয়ারি ঢাকার মুখ্য মহানগর হাকিমের দুটি আদালতে এ দুই কর্মকর্তা জবানবন্দি দেন। \r\nএ নিয়ে সেনাবাহিনীতে অভ্যুত্থানচেষ্টার ঘটনায় এখন পর্যন্ত চার সেনা কর্মকর্তা বেসামরিক আদালতে জবানবন্দি দিলেন। এর আগে লে. কর্নেল (অব.) এহসান ইউসুফ ও মেজর (অব.) জাকির হোসেন জবানবন্দি দেন।\r\nসেনা সূত্র জানায়, অভ্যুত্থানচেষ্টার ঘটনায় গঠন করা ছয়টি তদন্ত আদালতের কাজ চলতি মাসেই শেষ হতে পারে। অভিযুক্ত ব্যক্তিদের বিচার শুরু হবে মার্চ থেকে। এ ঘটনায় কমপক্ষে ২৫ জন সেনা কর্মকর্তা জড়িত ছিলেন—এখন পর্যন্ত এমন তথ্য-প্রমাণ মিলেছে বলে জানা গেছে। তাঁদের মধ্যে কয়েকজন অবসরপ্রাপ্ত সেনা কর্মকর্তাও আছেন। সেনা কর্মকর্তারা নিজেদের মধ্যে কথা বলার সময় মেজর জিয়া সম্পর্কে ‘বড় ভাই’ সাংকেতিক নাম ব্যবহার করতেন।\r\nঅভ্যুত্থানচেষ্টার সঙ্গে জড়িত ব্যক্তিরা কেন ১০ জানুয়ারি দিনটি বেছে নিয়েছিলেন—জানতে চাইলে একজন পদস্থ কর্মকর্তা  প্রথম আলো কে বলেন, ওই সময় সেনাবাহিনীর শীতকালীন প্রশিক্ষণ চলছিল। বেশির ভাগ সেনাসদস্য ও যানবাহন সেনানিবাসের বাইরে ছিল। তা ছাড়া ১০ জানুয়ারি হলো বঙ্গবন্ধুর স্বদেশ প্রত্যাবর্তন দিবস। ওই দিন আওয়ামী লীগের নেতা-কর্মীরা দিনের কর্মসূচি নিয়ে ব্যস্ত থাকেন। এর আগের দিন (৯ জানুয়ারি) বিএনপির চেয়ারপারসন বেগম খালেদা জিয়া চট্টগ্রামের উদ্দেশে রোডমার্চ করেন।\r\nঅভ্যুত্থানচেষ্টা নিয়ে   গত ১৯ জানুয়ারি সেনাসদরের সংবাদ সম্মেলনে বলা হয়, গত ২৩ ডিসেম্বর ছুটিতে থাকার সময় মেজর জিয়াউল পালিয়ে গিয়ে সেনাবাহিনীর বিরুদ্ধে নাশকতামূলক (সাবভারসিভ) কার্যক্রম চালানোর পাঁয়তারা করতে থাকেন।\r\nআদালত সূত্র জানায়, স্বীকারোক্তিমূলক জবানবন্দিতে মেজর মাহমুদ শাহেদ ও ক্যাপ্টেন মো. তামজিদ আলম বলেছেন, ১০ জানুয়ারি রাত ১২টা পর্যন্ত মেজর জিয়া সক্রিয় ছিলেন। মোবাইল ফোন ও ই-মেইলের মাধ্যমে তিনি প্রতি মুহূর্তে কর্মরত সেনা কর্মকর্তাদের অভ্যুত্থানের ব্যাপারে উদ্বুদ্ধ করতে থাকেন। এসব কাজের জন্য জিয়া একাধিক ফোন নম্বর, ই-মেইল ঠিকানা ও সাংকেতিক নাম ব্যবহার করেন। শেষ পর্যন্ত ব্যর্থ হয়ে সব যোগাযোগ বন্ধ করে দেন মেজর জিয়া। \r\n মেজর মাহমুদ জবানবন্দিতে যা বলেন:  মেজর মাহমুদ বলেছেন, ধর্মীয় আলাপ-আলোচনার সূত্র ধরে মেজর জিয়ার সঙ্গে তাঁর পরিচয়। মেজর জিয়া তাঁর বাসায় কয়েকজন সমমনা কর্মকর্তাকে ডেকে বলেন, সেনাবাহিনী থেকে দাড়িওয়ালা লোকদের ধরে নেওয়া হচ্ছে; যাঁদের স্ত্রীরা পর্দা করেন, তাঁদের তালিকা তৈরি করা হচ্ছে। এ জন্য সবাইকে আত্মরক্ষার জন্য প্রস্ত্তত হতে বলেন জিয়া। \r\nমাহমুদ তাঁর জবানবন্দিতে বলেন, ২৫ ডিসেম্বর তিনি জানতে পারেন, মেজর জিয়া আত্মগোপন করেছেন। এর এক দিন পর তিনি জিয়ার একটি ই-মেইল পান। কিন্তু ভয়ে সেটা মুছে ফেলেন। ১০ জানুয়ারি বিকেলে এক কর্মকর্তা অজ্ঞাত নম্বর থেকে ফোন করে তাঁকে বলেন, ‘তোমার মেইলে বিয়ের দাওয়াত পাঠানো হয়েছে। সময়মতো এসো।’ রাত সাড়ে নয়টায় জিয়া নিজেই তাঁকে ফোন করে বলেন, ‘কয়েকটি ব্যাটালিয়ন অভিযান শুরু (মুভ) করেছে। তুমিও শুরু করো।’ \r\nএরপর মেজর মাহমুদ আরও কয়েকজন কর্মকর্তার সঙ্গে কথা বলেন। রাত ১০টার দিকে তিনি নিজের ব্যাটালিয়নে কর্তব্যরত কর্মকর্তাকে ফোন করে জানতে চান অস্ত্রাগারের (কোয়ার্টার গার্ড) চাবি কার কাছে এবং বাইরে কোনো অস্ত্র আছে কি না। পরে জিয়াকে ফোন করে বলেন, বাইরে কোনো অস্ত্র নেই। এখন অস্ত্র নেওয়া সম্ভব নয়। এতে জিয়া ক্ষিপ্ত হন। মাহমুদ বলেন, রাত ১১টার দিকে তিনি চাবি আনার জন্য আবার কোয়ার্টার গার্ডে যান। কিন্তু সেখানে দায়িত্বরত কর্মকর্তা তাঁকে বলেন, চাবি অন্য একজন কর্মকর্তার কাছে দেওয়া হয়েছে। সেখান থেকে ফিরে আসার জন্য গাড়িতে ওঠার সময় নিরাপত্তা কর্মকর্তারা তাঁকে আটক করেন।\r\n ক্যাপ্টেন তামজিদ যা বলেছেন : বেসামরিক আদালতে দেওয়া জবানবন্দিতে ক্যাপ্টেন তামজিদ বলেছেন, শীতকালীন মহড়ায় তিনি সৈয়দপুরে ছিলেন। ৮ জানুয়ারি তিনি বিদেশে প্রশিক্ষণে যাওয়ার জন্য ঢাকায় আসেন। মেজর জিয়ার সঙ্গে তাঁর আগে থেকেই যোগাযোগ ছিল। ৮ জানুয়ারি মেজর জিয়া তাঁকে ই-মেইলে অভ্যুত্থানের একটি পরিকল্পনা পাঠান। এতে কারণ সম্পর্কে বলা হয়, পিলখানা হত্যাকাণ্ডের হোতাদের বের করা, সেনাবাহিনীতে একটি বিদেশি গোয়েন্দা সংস্থার তৎপরতা ও কিছু কর্মকর্তার দাড়ি ও হিজাববিদ্বেষের কথা। নির্দেশনায় বলা হয়, ‘যতটা সম্ভব অস্ত্র, গাড়ি ও লোক নিয়ে ঢাকায় এসো।’ সময় নির্ধারণ করা হয় ১০ জানুয়ারি সন্ধ্যা সাতটা ৩০ মিনিট। বলা হয়, লক্ষ্য গণভবন। আরও বলা হয়, একজন জিওসিকে (এরিয়া কমান্ডার) আটক করা হয়েছে, তাঁকে মুক্ত করে সেনাপ্রধান করতে হবে। তামজিদ বলেন, জিয়া মনে করেছিলেন তিনি সৈয়দপুরে আছেন। তাই ই-মেইল করে জানান, তিনি ঢাকায় এসেছেন। এরপর জিয়া তাঁকে বলেন, তাঁর ব্যাপারে পরে সব জানানো হবে।\r\nক্যাপ্টেন তামজিদ বলেন, ৯ জানুয়ারি সকালের দিকে আরেকটি মেইলে কাদের সঙ্গে সমন্বয় করতে হবে তা জানান মেজর জিয়া। ওই দিন দুপুরের দিকে আরেকটি মেইল পাঠান জিয়া। এতে দেখা যায়, কী করতে হবে তার নির্দেশনা রয়েছে। আর রয়েছে একটি বিদেশি গোয়েন্দা সংস্থার দালাল হিসেবে কথিত ৫০০ লোকের নামের তালিকা। এতে রাজনৈতিক নেতা ও সেনা কর্মকর্তারদের নাম আছে। জিয়া তাঁর বার্তায় বলেন, মধ্যম সারির কর্মকর্তারা সেনাবাহিনীতে পরিবর্তন আনবেন। \r\nতামজিদ আরও বলেন, রাজনৈতিক নেতাদের নামের তালিকা দেখে তিনি ভড়কে যান। জিয়াকে মেইল করে জানান, সেনানিবাসের প্রতিটি ফটকে এক সেকশন করে সৈন্য পাহারা দিচ্ছে। গোয়েন্দা কার্যালয়ে প্রতিটি সৈনিকের হাতে অস্ত্র রয়েছে। ১০ জানুয়ারি বিকেলে জিয়া তাঁকে ফোনে বলেন, তিনি ঢাকায় আছেন। এ সময় তিনি আরও কয়েকজন সেনা কর্মকর্তার সঙ্গে গোপন ফোন নম্বর ও ই-মেইল ব্যবহার করে যোগাযোগ করেন। সন্ধ্যা সাতটার দিকে জিয়া তাঁকে ফোন করে ইঞ্জিনিয়ার্স ব্রিগেডের সঙ্গে থাকতে বলেন। রাত সাড়ে আটটার দিকে জিয়া আবার তাঁকে ফোন করে বলেন, বগুড়া, ঘাটাইলসহ বিভিন্ন স্থান থেকে সেনাসদস্যরা ঢাকায় আসতে শুরু করেছেন। জিয়া বলেন, তিনি নিজে ঢাকায় ইঞ্জিনিয়ার্স ব্রিগেডের দিকে যাচ্ছেন। এভাবে রাত ১২টা পর্যন্ত তাঁরা নানা তথ্য আদান-প্রদান করেন। রাত ১২টায় জিয়া তাঁকে হতাশার সুরে বলেন, ‘কিছুই বুঝতে পারছি না, অনেকেই বের হওয়ার কথা ছিল, বের হয়নি। কারও কোনো সাড়াশব্দ নেই। সব চুপচাপ।’ এভাবেই শেষ হয় ১০ জানুয়ারি।\r\nক্যাপ্টেন তামজিদ বলেন, অভ্যুত্থানচেষ্টার ব্যাপারে কোনো খবর আছে কি না—সে ব্যাপারে জানতে ১১ জানুয়ারি তিনি মেজর জিয়া ও অন্যদের ই-মেইল পাঠান। পরদিন ১২ জানুয়ারি নিজের কাজের জন্য সেনা সদর দপ্তরে গেলে তাঁকে গ্রেপ্তার করা হয়।\r\n \r\n","status":true,"publishDate":{"$date":{"$numberLong":"1329588000000"}},"createdAt":{"$date":{"$numberLong":"1751554029206"}},"__v":{"$numberInt":"0"}}
{"_id":{"$oid":"6866982263805761f3fc2389"},"image":"image-1751554082533.webp","title":"সাক্ষাৎকার :s: সবচেয়ে গুরুত্ব দেওয়া হচ্ছে বিচারের স্বচ্ছতায় :h:","description":"পিলখানা হত্যাকাণ্ডের পর তিন বছর পেরিয়ে গেছে। এর মধ্যে বিডিআর হয়েছে বিজিবি। এই বাহিনীর ভেতরে কী হচ্ছে, সীমান্তেই বা কীভাবে কাজ চলছে—সব বিষয়ে খোলামেলা কথা বলেছেন বর্ডার গার্ড বাংলাদেশের (বিজিবি)   মহাপরিচালক মেজর জেনারেল আনোয়ার হোসেন। সাক্ষাৎকার নিয়েছেন  কামরুল হাসান\r\n\r\nপ্রথম আলো:  বিডিআর বিদ্রোহের তিন বছর হয়ে গেল। এখনো বিচার শেষ হয়নি। কবে শেষ হতে পারে?\r\n আনোয়ার হোসেন:  আমাদের বিচারটা হচ্ছে তিন স্তরে। একটি হচ্ছে অধিনায়কের প্রশাসনিক আদালত। এ বিচার শেষ হয়েছে। দ্বিতীয় পর্যায়ে হচ্ছে বিশেষ আদালত। ১১টা বিশেষ আদালতের পাঁচটার বিচার শেষ হয়ে গেছে। ঢাকায় ছয়টি চলমান আছে। এ বছরের মাঝামাঝি পর্যায়ে এটা শেষ হওয়ার সম্ভাবনা আছে। আর হত্যা মামলাটি চলমান মামলা।\r\n প্রথম আলো:  সবাই কি ন্যায়বিচার পাচ্ছেন?\r\n আনোয়ার হোসেন:  সবচেয়ে গুরুত্ব দেওয়া হচ্ছে বিচারের স্বচ্ছতায়। গণমাধ্যম বিচারকাজ প্রত্যক্ষ করতে পারছে। তারা নিজেরাই দেখতে পারছে বিচার কেমন হচ্ছে। এখন পর্যন্ত গণমাধ্যমে এ নিয়ে কোনো অভিযোগ আসেনি। \r\n প্রথম আলো:  যেসব দাবিতে বিদ্রোহ হয়েছিল বলে বলা হয়, তা কি পূরণ হয়েছে?\r\n আনোয়ার হোসেন:  বিজিবি একটি সুশৃঙ্খল বাহিনী। বাহিনী-প্রধান হিসেবে আমি মনে করি বাহিনীর যে চাহিদা, তা চেইন অব কমান্ডে আসা উচিত। এটা আগেও প্রযোজ্য ছিল, এখনো আছে, ভবিষ্যতেও থাকবে। ছোট ছোট যে প্রশাসনিক সমস্যা ছিল, যেমন রেশনের বিষয়ে, সেটা বৃদ্ধি করা হয়েছে। আমাদের পেনশন-ব্যবস্থাটাকে কম্পিউটারাইজড করা হয়েছে। মৃত ব্যক্তির পেনশন ২৮ দিনের মধ্যে দেওয়া হচ্ছে। সাধারণ যাঁরা পেনশন পাচ্ছেন তাঁদের ক্ষেত্রে সর্বোচ্চ দেড় থেকে দুই মাস লাগছে। আগে অনেক বেশি সময় লাগত। এ ছাড়া টাইম স্কেলও সময়মতো দেওয়া হচ্ছে।\r\n প্রথম আলো:  অধুনালুপ্ত   বিডিআর আর বর্তমান বিজিবির মধ্যে কি কোনো তফাত আছে? নাকি শুধু নাম আর পোশাকেই সীমাবদ্ধ?\r\n আনোয়ার হোসেন:  যেকোনো সুশৃঙ্খল বাহিনী একটা আইনগত কাঠামোর মধ্যে চলে। বিজিবি নামকরণ ও বিজিবিতে রূপান্তরের পর   আমাদের অবকাঠামোগত, আমাদের প্রশিক্ষণের ক্ষেত্রে এবং অস্ত্র সরঞ্জামাদির ক্ষেত্রে অনেক উন্নয়ন হয়েছে।\r\n প্রথম আলো:  কী ধরনের পরিবর্তন, বিস্তারিত বলবেন?\r\n আনোয়ার হোসেন:  আগে আমাদের প্রায় ১৬৭টি বিওপি ছিল, যেখানে বিদ্যুৎ ছিল না। সেখানে আমরা সোলার প্যানেলের মাধ্যমে বিদ্যুৎ দিয়েছি। আমাদের ২০০ বিওপিতে ডিপ টিউবওয়েলের মাধ্যমে পানি দেওয়া হয়েছে। বিওপির কাজের সক্ষমতা বেড়েছে। প্রশিক্ষণের পাশাপাশি আহার ও বাসস্থানের উন্নয়ন হয়েছে।\r\n প্রথম আলো:  বিডিআর বিদ্রোহের পরে গঠিত   আনিসুজ্জামান কমিটি ও জাহাঙ্গীর চৌধুরী কমিটির সুপারিশ কতটা বাস্তবায়িত হয়েছে?\r\n আনোয়ার হোসেন:  বিজিবির ক্ষেত্রে যা প্রযোজ্য তা হলো বাহিনীর পুনর্গঠন। এর দুটি পর্যায় রয়েছে। একটা সাংগঠনিক পর্যায়। আর একটা সীমান্তে এরিয়া অব রেসপনসিবিলিটিজ। পুনর্গঠন-প্রক্রিয়াতে আমাদের কাজ শেষ পর্যায়ে। আমাদের আগে সব সিদ্ধান্ত পিলখানা থেকে দেওয়া হতো। এটা বিকেন্দ্রীকরণ করে চারটি রিজিওনের মাধ্যমে দেওয়া হবে। আরও চারটি সেক্টর ও ১১টি ব্যাটালিয়ন বৃদ্ধি করা হচ্ছে। পুনর্গঠন শেষ হওয়ার আগেই অনেক সরঞ্জাম কেনা হয়েছে। যেমন মোটরসাইকেল, নাইট ভিশন বাইনোকুলার, জিপিএস। যোগাযোগ-ব্যবস্থায় একটু ঘাটতি ছিল সেগুলো পূরণ করা হয়েছে।\r\n প্রথম আলো:  দুই কমিটি   সরকারের জন্য যেসব সুপারিশ করেছিল, সেগুলোর বাস্তবায়নে কোনো অগ্রগতি আছে?\r\n আনোয়ার হোসেন:  বিজিবির পুনর্গঠনে সরকার ও স্বরাষ্ট্র মন্ত্রণালয়ের পূর্ণ সহায়তা আছে। আমাদের চাহিদা তারা পূরণ করছে।\r\n প্রথম আলো:  বিদ্রোহের কারণে আপনাদের জনবলের যে ঘাটতি হয়েছে তা কীভাবে পূরণ হচ্ছে?  \r\nআনোয়ার হোসেন:  জনবলের ঘাটতি পূরণের লক্ষ্যে ইতিমধ্যে সাত হাজার নতুন নিয়োগ দেওয়া হয়েছে। সামনে আরও তিন হাজার নিয়োগ করা হচ্ছে। আগামী বছর নাগাদ ঘাটতি পূরণ হয়ে যাবে। প্রশিক্ষণের বিশেষ ব্যবস্থা নেওয়া হচ্ছে। পাঁচটা সেক্টর এবং বায়তুল ইজ্জত—এই ছয় জায়গায় অবকাঠামো উন্নয়ন করে প্রশিক্ষণ দেওয়া হচ্ছে।\r\n প্রথম আলো:  সাম্প্রতিক কালে সবচেয়ে আলোচিত বিষয় সীমান্তে গুলিবর্ষণ। বিএসএফ-প্রধান বলেছেন, এটা বন্ধ করা সম্ভব নয়। আপনারা কী ভাবছেন?\r\n আনোয়ার হোসেন:  সীমান্তে গুলিবর্ষণ বা যেকোনোভাবে হত্যার বিরুদ্ধে আমাদের অবস্থান অত্যন্ত স্পষ্ট। বাংলাদেশি নিহত হওয়ার প্রতিটি ঘটনায় আমরা তীব্র প্রতিবাদ জানিয়েছি। নিহতের ঘটনা শূন্যে নামিয়ে আনতে উদ্যোগ গ্রহণের কাজ করে যাব। \r\n প্রথম আলো:  মিয়ানমারের সঙ্গেও তো সীমান্ত আছে। সেখানে তো গুলিবর্ষণের ঘটনা ঘটছে না। \r\n আনোয়ার হোসেন:  মিয়ানমারের সঙ্গেও আমাদের সীমান্ত আছে। ওদের ওখান থেকে আমাদের এখানে লোক আসে। কিন্তু আমরা কখনো গুলি করি না। আমাদের সৈনিকদের প্রশিক্ষণ দেওয়া হয়ে থাকে যে নিরস্ত্র সাধারণ মানুষের ওপর কখনো গুলি করা যাবে না। আমাদের এখান থেকে কোনো গুলি হয় না।\r\n প্রথম আলো:  ইয়াবা বন্ধে মিয়ানমারের সঙ্গে কি কোনো আলোচনা হয়েছে?\r\n আনোয়ার হোসেন:  নাসাকার সঙ্গে যৌথ বৈঠক করেছি। বিশেষ করে ইয়াবার বিষয়ে ওদের কাছে প্রতিবাদ করেছি। গত বছর দুই-তিনটি বৈঠক করেছি।\r\n প্রথম আলো:  সীমান্তে রাতের বেলা মানুষের চলাচল বন্ধ করে দেওয়ার একটা আলোচনা ছিল, সেটা নিয়ে কি কোনো সিদ্ধান্ত আছে?\r\n আনোয়ার হোসেন:  আমি ব্যক্তিগতভাবে মনে করি, একটা স্বাধীন-সার্বভৌম রাষ্ট্রের আন্তর্জাতিক সীমানায় যে কেউ যেকোনো সময় চলাচল করতে পারে, এটা তার অধিকার। এর মধ্যেই বিজিবি স্থানীয় প্রশাসনের সহায়তায় ১০০টি জনসচেতনতামূলক প্রচার অনুষ্ঠান করেছে, যাতে কেউ অবৈধভাবে সীমান্ত অতিক্রম না করে। তবে যেভাবেই ঘটুক না কেন হত্যা নিন্দনীয় বিষয়।\r\n প্রথম আলো:  সীমান্ত এলাকার হাট হয়েছে। এটি কি কোনো কাজে লেগেছে?  \r\nআনোয়ার হোসেন:  সীমান্তবাসীর দীর্ঘদিনের প্রত্যাশা অনুযায়ী সীমান্ত হাট চালু হয়েছে। এর সুফল পেতে সময় লাগবে। \r\n প্রথম আলো:  আপনাকে ধন্যবাদ।\r\n আনোয়ার হোসেন:  আপনাকেও। :n:\r\n","status":true,"publishDate":{"$date":{"$numberLong":"1330106400000"}},"createdAt":{"$date":{"$numberLong":"1751554082550"}},"__v":{"$numberInt":"0"}}
{"_id":{"$oid":"6866985f63805761f3fc238d"},"image":"image-1751554143414.webp","title":"তিন বাহিনীর প্রধানদের জবানবন্দি সেনা অভিযান হয়নি যে কারণে","description":"কামরুল হাসান  ও  গোলাম মতু‌র্জা  \r\nবিডিআর বিদ্রোহের দিন পিলখানার ভেতরের অবস্থা বোঝা না যাওয়ায় সামরিক অভিযান পরিচালনা করা সম্ভব হয়নি। এ জন্য প্রধানমন্ত্রীর সঙ্গে বিদ্রোহীদের বৈঠকে সমঝোতার পক্ষে মত দেন তিন বাহিনীর প্রধানেরা। বৈঠকে সিদ্ধান্ত হয়, সমঝোতা না হলে কঠোর হাতে বিদ্রোহ দমন করা হবে।\r\nওই সময়ের সেনাপ্রধান মইন উ আহমেদের ধারণা ছিল, সেনাবাহিনীর প্রথম দলটি পৌঁছানোর আগেই অর্থাৎ ২৫ ফেব্রুয়ারি সকাল ১০টা ৪৫ মিনিটের আগেই বিদ্রোহীরা বেশির ভাগ হত্যাকাণ্ড ঘটিয়ে ফেলে। বিডিআর বিদ্রোহ মামলায় সিআইডিকে ১৬১ ধারায় দেওয়া জবানবন্দিতে সেনা, নৌ ও বিমানবাহিনীর প্রধানেরা এ কথা বলেছেন।\r\n২০০৯ সালের ২৫ ও ২৬ ফেব্রুয়ারি পিলখানায় বিডিআরের বিদ্রোহী জওয়ানরা ৫৭ সেনা কর্মকর্তাসহ ৭৪ জনকে নৃশংসভাবে হত্যা করে। এ ঘটনায় ফৌজদারি অপরাধে করা মামলায় তিন বাহিনীর প্রধানেরাও জবানবন্দি দেন। মামলার সঙ্গে সংশ্লিষ্ট রাষ্ট্র ও আসামিপক্ষের কৌঁসুলিদের সঙ্গে কথা বলে এসব তথ্য জানা গেছে।\r\n সেনাপ্রধানের জবানবন্দি:  জবানবন্দিতে তৎকালীন সেনাপ্রধান মইন উ আহমেদ বলেছেন,   ২৫ ফেব্রুয়ারি সকাল আটটা ৫৫ মিনিটে বিডিআরের মহাপরিচালক (ডিজি) শাকিল আহমেদের সঙ্গে তাঁর মর্টার নিয়ে কথা হয়। সকাল নয়টা ২৫ মিনিটে তাঁর ব্যক্তিগত কর্মকর্তা (পিস কর্নেল) তাঁকে জানান, বিডিআর দরবার হলে গন্ডগোল হচ্ছে। কিন্তু বিডিআরের গোয়েন্দা বা অন্য কোনো বিভাগ তাঁকে কিছু জানায়নি। সকাল নয়টা ৩৫ মিনিটে তিনি ৪৬ ইনফ্যান্ট্রি ব্রিগেডকে অভিযান পরিচালনার প্রস্ত্ততির সংকেত (ওয়ার্নিং অর্ডার) দেন। নয়টা ৪৭ মিনিটে ডিজি বিডিআরের সঙ্গে ফোনে যোগাযোগ করা সম্ভব হয়। ডিজি বিডিআর তাঁকে বলেন, ‘দরবার হলে বিডিআর সদস্যরা গন্ডগোল করছে। সব বিডিআর সদস্য হল থেকে বের হয়ে গেছে। আমরা চেষ্টা করছি কন্ট্রোল (নিয়ন্ত্রণ) করার জন্য। আমি দরবার হলে আছি।’ ডিজি বিডিআরকে বিচলিত না হওয়ার পরামর্শ দেন তিনি। ১০টার কিছু পরে আবারও ডিজির সঙ্গে মুঠোফোনে যোগাযোগের চেষ্টা করেও তাঁকে পায়নি সেনাসদর।\r\nনয়টা ৫১ মিনিটে প্রধানমন্ত্রী শেখ হাসিনার সঙ্গে কথা বলেন সেনাপ্রধান। প্রধানমন্ত্রীকে তিনি জানান, ৪৬ ব্রিগেডকে সতর্ক সংকেত দেওয়া হয়েছে। প্রধানমন্ত্রী জিজ্ঞেস করেন, ‘কতক্ষণ সময় লাগবে তাদের পৌঁছাতে।’ সেনাপ্রধান বলেন, দুই থেকে আড়াই ঘণ্টা। প্রধানমন্ত্রী বলেন, ‘তাহলে মুভ করান।’ ফোনে কথা শেষ করেই তিনি ৪৬ ব্রিগেডকে অভিযানের নির্দেশ দেন।\r\nসকাল ১০টার দিকে তৎকালীন সেনাপ্রধান সারা দেশের সেনা স্থাপনাগুলোকে (ফরমেশন) বিডিআরের ব্যাটালিয়ন এলাকাগুলোতে সতর্ক থাকার নির্দেশ দেন। সকাল ১০টা ২০ মিনিটে ব্রিগেডিয়ার জেনারেল হাকিমের নেতৃত্বে ৬৮৫ জনের ৪৬ ব্রিগেড পিলখানার দিকে রওনা দেয়। তাদের প্রতি নির্দেশ ছিল, তারা পিলখানার চারদিকে অবস্থান করবে। কিন্তু পিলখানার ভেতরে বিডিআর সদস্যরা মর্টার, রিকোয়েললেস রাইফেলের (আরআর) মতো ভারী অস্ত্র নিয়ে অবস্থান নেওয়ায় সেখানে সাঁজোয়া যান (আর্মার্ড পার্সোনাল ক্যারিয়ার—এপিসি) পাঠানোর সিদ্ধান্ত নেওয়া হয়। কিন্তু এপিসির গান (বন্দুক) কেন্দ্রীয় অস্ত্রাগারে (সিওডি) এবং গোলাবারুদ রাজেন্দ্রপুরে থাকায় একটু দেরি হচ্ছিল।\r\nবেলা ১১টায় ৪৬ ব্রিগেড বহরের সম্মুখভাগ পিলখানার প্রধান ফটকে পৌঁছালে বিডিআর সদস্যরা ভেতর থেকে গুলি করেন। এতে বাইরে অবস্থানরত দুই সেনাসদস্য গুলিবিদ্ধ হন। একজন পরে মারা যান। \r\nসাড়ে ১১টার দিকে পিলখানার ভেতরের অবস্থা পর্যবেক্ষণের জন্য বিমানবাহিনীর একটি হেলিকপ্টার মেজর ইমরানের নেতৃত্বে পাঠানো হয়। এর মধ্যে ব্রিগেড কমান্ডার আনোয়ারের নেতৃত্বে দুটি ব্যাটারি (উপদল) এয়ার ডিফেন্স আর্টিলারি ব্রিগেড পাঠানো হয়। সিলেটে অবস্থানরত প্যারা কমান্ডো ব্যাটালিয়নের প্যারা কমান্ডোদেরও প্রস্ত্তত হতে বলা হয়।\r\nজবানবন্দিতে তৎকালীন সেনাপ্রধান বলেন, ‘এর মধ্যেই সাড়ে ১১টার প্রিন্সিপাল স্টাফ অফিসার (পিএসও), আর্মড ফোর্সেস ডিভিশন (এএফডি) থেকে আমাকে জানানো হয় গোলাগুলি না করার জন্য। বলা হয়, প্রতিমন্ত্রী জাহাঙ্গীর কবির নানক, সাংসদ মির্জা আজম, ফজলে নূর তাপস বিদ্রোহী বিডিআর সদস্যদের সঙ্গে বিদ্রোহ দমনের জন্য আলোচনার চেষ্টা চালিয়ে যাচ্ছেন।’\r\nদুপুর ১২টার দিকে এয়ার ডিফেন্স আর্টিলারি ব্রিগেডের দল দুটি নিউমার্কেট এলাকায় পৌঁছায়। তারা হেলিকপ্টার নিয়ে চক্কর দেওয়ার সময় বিদ্রোহী জওয়ানরা নিচ থেকে গুলি ছুড়লে তা হেলিকপ্টারে লাগে এবং কিছু ক্ষতি হয়। ১২টার দিকে ফরমেশন কমান্ডারদের (ঊর্ধ্বতন অধিনায়ক) সঙ্গে কথা বলেন সেনাপ্রধান।\r\nসশস্ত্র বাহিনী বিভাগের পিএসও দুপুর সাড়ে ১২টার দিকে সেনাপ্রধানকে প্রধানমন্ত্রীর সরকারি বাসভবন যমুনায় যাওয়ার নির্দেশের কথা জানান। সেই অনুযায়ী বেলা একটা ৫০ মিনিটে যমুনায় যান সেনাপ্রধান। এর পরই বিমান ও নৌবাহিনীর প্রধানেরাও যমুনায় আসেন।\r\nপ্রধানমন্ত্রী তিন বাহিনীর প্রধানদের কাছ থেকে বিস্তারিত শোনেন। এরপর প্রধানমন্ত্রী বলেন, সমঝোতার চেষ্টা চলছে। এ সময় দুজন সেনাসদস্য গুলিবিদ্ধ হওয়ার খবর প্রধানমন্ত্রীকে জানান সেনাপ্রধান। সেনাপ্রধান কয়েকটি বিষয় বিদ্রোহীদের বলার জন্য অনুরোধ করেন। এগুলো হলো, সব অস্ত্র সমর্পণ করতে হবে, সব জিম্মি সেনা কর্মকর্তাকে মুক্তি দিতে হবে, তারা কোনো সেনা কর্মকর্তাকে হত্যা করেছে কি না, জানাতে হবে। প্রধানমন্ত্রী বিদ্রোহীদের সঙ্গে বৈঠকের সময় তিন বাহিনীর প্রধানদের উপস্থিত থাকতে বলেন। কিন্তু বিদ্রোহীরা শুরুতেই তিন বাহিনীর প্রধানদের সামনে আলোচনা করতে আপত্তি জানান।\r\nজবানবন্দিতে সেনাপ্রধান আরও বলেন, বেলা দুইটার দিকে নবাবগঞ্জ সুয়ারেজ লাইনে দুই কর্মকর্তার লাশ পাওয়া যায়। বেলা তিনটা ৪৮ মিনিটে ডিএডি তৌহিদের নেতৃত্বে ১২-১৪ জন যমুনায় আসেন, যাঁদের বেশির ভাগই ছিলেন অল্পবয়স্ক। তাঁদের আচরণ ছিল রূঢ় এবং উত্তেজিতভাবে কথা বলছিলেন। শৃঙ্খলা বাহিনীর সদস্য হিসেবে তাঁদের যে সম্মান দেখানোর কথা ছিল, তাঁরা তা দেখাননি। প্রধানমন্ত্রী তাঁদের সঙ্গে কথা বলে ১৫ মিনিট সময় দিয়ে বের হয়ে আসেন।\r\nজবানবন্দিতে মইন উ আহমেদ বলেন, ব্যক্তিগত কর্মকর্তাকে দিয়ে তিনি ডিএডি তৌহিদকে ডেকে আনেন। তখন তিনি জিজ্ঞেস করেন, ‘আমাকে চেনেন। তৌহিদ বলেন, “আপনি সেনাপ্রধান।” জেনারেল মইন তখন জানতে চান, বিডিআরের ডিজি ও অন্য কর্মকর্তারা কোথায় এবং কী অবস্থায় আছেন? জবাবে তৌহিদ জানান, ‘সকাল নয়টা থেকে আমাকে (তৌহিদ) অফিসে তালা দিয়ে রাখে। এখন বের করে নিয়ে আসে। আমি কিছু জানি না।’ তৌহিদকে অন্যদের কাছ থেকে জেনে আসতে বলেন তিনি। এরপর তৌহিদ বৈঠক কক্ষে গিয়ে আর ফিরে আসেনি। জেনারেল মইন জবানবন্দিতে এ সম্পর্কে মন্তব্য করেছেন, ‘পরে আমি জানতে পারি, সে আমার সাথে মিথ্যা কথা বলেছে।’ জেনারেল মইন আবারও ব্যক্তিগত কর্মকর্তাকে দিয়ে তৌহিদকে ডেকে আনেন। তখন তৌহিদ বলেন, ‘বাকিরা সবাই জানে কিন্তু তারা কিছু বলছে না।’ সন্ধ্যা ছয়টা ৩৭ মিনিটে যমুনা থেকে বের হয়ে যান বিদ্রোহী বিডিআর সদস্যরা।\r\nরাত সাড়ে ১০টায় সেনাপ্রধান জানতে পারেন, স্বরাষ্ট্রমন্ত্রী সাহারা খাতুন বিদ্রোহী বিডিআর সদস্যদের আত্মসমর্পণের জন্য পিলখানার ভেতরে যাবেন। পরে স্বরাষ্ট্রমন্ত্রী তিন কর্মকর্তার পরিবার ও পাঁচ ডিএডির পরিবারকে উদ্ধার করে নিয়ে আসেন।\r\nজবানবন্দির প্রায় শেষ অংশে মইন উ আহমেদ বলেন, ‘আমার ধারণা, আমার ট্রুপস পৌঁছার আগেই অর্থাৎ সকাল ১০টা ৪৫ মিনিটের মধ্যেই বিডিআররা বেশির ভাগ হত্যাকাণ্ড ঘটিয়ে ফেলে।’\r\nমইন উ আহমেদ জবানবন্দিতে বলেন, ২৫ ফেব্রুয়ারি দিবাগত রাতে বিডিআর সদস্যরা স্বরাষ্ট্রমন্ত্রীর সামনে অল্প কিছু গোলাবারুদ জমা দিয়ে ২৬ ফেব্রুয়ারি সন্ধ্যা পর্যন্ত বিদ্রোহ চালিয়ে যান। প্রধানমন্ত্রীর জাতির উদ্দেশে ভাষণ এবং সাভার থেকে ট্যাংক আসার খবর পেয়ে ২৬ ফেব্রুয়ারি বিদ্রোহীরা আত্মসমর্পণ করতে বাধ্য হন। রাতের আঁধারে বিডিআর সদস্যরা ৫ নম্বর ফটক দিয়ে ও পাশের অন্যান্য এলাকা দিয়ে পালিয়ে যান। ২৭ ফেব্রুয়ারি পিলখানায় ঢুকে তিনি ‘এক অবর্ণনীয়, বীভৎস হত্যাযজ্ঞ, লুটতরাজ, অগ্নিসংযোগ ও বিভিন্ন প্রকারের নির্যাতনের চিহ্ন’ দেখতে পান।\r\n নৌবাহিনীর প্রধানের জবানবন্দি:  নৌবাহিনীর প্রধান জহির উদ্দিন আহমেদ জবানবন্দিতে বলেন, সকাল ১০টায় পরিচালক ইন্টেলিজেন্সের মাধ্যমে তিনি বিডিআরে গন্ডগোলের খবর পান। বেলা একটার দিকে প্রধানমন্ত্রীর অফিস থেকে তাঁকে প্রধানমন্ত্রীর সরকারি বাসভবন যমুনায় যেতে বলা হয়। তিনি তখনই সেখানে যান। ঘণ্টা খানেক পর প্রধানমন্ত্রী নিচে এসে তিন বাহিনীর প্রধানদের সঙ্গে বৈঠকে বসেন।\r\nনৌবাহিনীর প্রধান বলেন, ‘তিনি (প্রধানমন্ত্রী) আমাদের মতামত জানতে চান। তিনি আমাদের বলেন, দুটি পথ খোলা আছে, সমঝোতা না হয় সামরিক অভিযান। কিন্তু ভেতরের অবস্থা বোঝা না যাওয়ায় সামরিক অভিযান পরিচালনা করা সম্ভব ছিল না। পরে আমরা সমঝোতা করা ঠিক হবে বলে মত দিই। কিন্তু একই সঙ্গে সমঝোতা না হলে সামরিক অভিযান পরিচালনার মাধ্যমে কঠোর হস্তে বিদ্রোহ দমনের মতামত দিই। পরে প্রধানমন্ত্রী বের হয়ে যান। কিছুক্ষণ পরে ফিরে এসে তিনি বলেন, বিডিআর সদস্যরা সমঝোতার জন্য আসবে।’\r\nকিছুক্ষণ পর ১২-১৪ জন বিডিআর সদস্য আসেন। তাঁরা প্রধানমন্ত্রীর সঙ্গে উচ্চ স্বরে এবং উত্তেজিত অবস্থায় কথা বলছিলেন। এ সময় বিদ্রোহী বিডিআর সদস্যরা তাঁদের দাবিদাওয়ার মধ্যে সাধারণ ক্ষমা ঘোষণার বিষয়টি প্রধানমন্ত্রীকে লিখিতভাবে দিতে এবং সংসদে পাস করে দিতে বলেন। প্রধানমন্ত্রী নিজে তাঁদের কাছে বিডিআরের কর্মকর্তাদের কথা জিজ্ঞেস করলে তাঁরা বলেন, সবাই ভালো আছে। প্রধানমন্ত্রী তাঁদের অস্ত্র সমর্পণ করার এবং কর্মকর্তা ও তাঁদের পরিবারদের তক্ষুনি ছেড়ে দিতে বলেন। প্রধানমন্ত্রী তাঁদের বলেন, ‘এখনই পিলখানায় ফোন করে অস্ত্র সমর্পণের নির্দেশ দাও।’ এরপর তিনি তিন বাহিনীর প্রধানদের দেখিয়ে বলেন, তোমরা আত্মসমর্পণ না করলে তাঁরা কঠিন অ্যাকশনে যাবেন। আলোচনার সময় বিদ্রোহীরা সেনা কর্মকর্তাদের হত্যার বিষয় সম্পূর্ণ অস্বীকার করেন।\r\n বিমানবাহিনী প্রধানের জবানবন্দি:  বিমানবাহিনীর প্রধান শাহ মোহাম্মদ জিয়াউর রহমান জবানবন্দিতে বলেন, সকাল সাড়ে নয়টার দিকে প্রধানমন্ত্রীর নিরাপত্তা উপদেষ্টা মেজর জেনারেল (অব.) তারিক আহমেদ সিদ্দিক তাঁকে ফোন করে বলেন, বিডিআরে কিছু সমস্যা হয়েছে। তারেক জানতে চান, হেলিকপ্টার প্রস্ত্তত রয়েছে কি না। সকাল সাড়ে ১০টার দিকে দুটি হেলিকপ্টার উড্ডয়ন করে। পাইলটরা গাছের ফাঁকে অসংখ্য বিডিআর সদস্যকে দেখা যাচ্ছে বলে খবর দেন।\r\nবেলা সাড়ে ১১টা-১২টার দিকে সরকার থেকে নির্দেশনা আসে, পিলখানার ভেতরে বিডিআর সদস্যদের আত্মসমর্পণের উদ্দেশ্যে লিফলেট ছড়ানোর জন্য। সোয়া ১২টার দিকে আরেকটি হেলিকপ্টার লিফলেট ছড়াতে যায়। এ সময় বিডিআর সদস্যরা গুলি করলে হেলিকপ্টারের জ্বালানি ট্যাংক ক্ষতিগ্রস্ত হয়।\r\nবিমানবাহিনীর প্রধান বলেন, ‘প্রধানমন্ত্রী ও তাঁর নিরাপত্তা উপদেষ্টাসহ আমরা মিটিংয়ে বসি। প্রধানমন্ত্রী আমাদের যেকোনো পরিস্থিতি মোকাবিলায় প্রস্ত্তত থাকতে বলেন। আমি তাঁকে আশ্বস্ত করি, ২০-২৫ মিনিটের মধ্যেই বিমানবাহিনী কাজ করতে প্রস্ত্তত আছে। এ সময় মতিয়া চৌধুরী, শেখ সেলিম, জাহাঙ্গীর কবির নানকসহ আরও কয়েকজন নেতা বিদ্রোহীদের আত্মসমর্পণ করার জন্য চাপ দিতে প্রধানমন্ত্রীকে বলেন।\r\n","status":true,"publishDate":{"$date":{"$numberLong":"1330106400000"}},"createdAt":{"$date":{"$numberLong":"1751554143486"}},"__v":{"$numberInt":"0"}}
{"_id":{"$oid":"6866989263805761f3fc2391"},"image":"image-1751554194282.webp","title":"দরবারের দুই কোটি টাকা লুট ","description":"চট্টগ্রাম র‌্যাবের অধিনায়কসহ পাঁচ সদস্যকে নিজ বাহিনীতে ফেরত। ঘটনাস্থল আনোয়ারার তালসরা দরবার শরিফ \r\nকামরুল হাসান ,   চট্টগ্রাম থেকে ফিরে\r\nচট্টগ্রামের আনোয়ারা থানা এলাকার একটি দরবার শরিফ থেকে দুই কোটি টাকা লুট করেছে র‌্যাবের একটি দল। প্রাথমিক তদন্তে এ ঘটনায় জড়িত পাঁচজনকে শনাক্ত করেছে র‌্যাব সদর দপ্তর। তদন্তে আরও বেরিয়ে এসেছে, র‌্যাব-৭-এর অধিনায়ক লে. কর্নেল জুলফিকার আলী মজুমদার লুটের ঘটনায় নেতৃত্ব দিয়েছিলেন।\r\nএই টাকা লুটের ঘটনাটি ঘটে গত বছরের ৪ নভেম্বর। দরবার শরিফের কতৃ‌র্পক্ষ প্রথমে ভেবেছিল, র‌্যাব সদস্যরা টাকার উৎস সম্পর্কে নিশ্চিত হয়ে তা ফেরত দেবে। ফলে প্রথম দিকে তারা চুপচাপ থাকলেও পরে এ নিয়ে অনেক দেনদরবার করে। এর একপর্যায়ে টাকা ফেরতের প্রতিশ্রুতি পায়। কিন্তু টাকা আর পায়নি। এই দীর্ঘ সময়ে বিষয়টি সংবাদমাধ্যমে প্রকাশিত হয়নি বা কোনো মামলা হয়নি। \r\nএ বিষয়ে জানতে চাইলে র‌্যাবের আইন ও গণমাধ্যম শাখার পরিচালক কমান্ডার এম সোহায়েল  প্রথম আলো কে বলেন, উচ্চপর্যায়ের একটি কমিটি এ ঘটনা তদন্ত করছে। অভিযুক্ত অধিনায়কসহ পাঁচ সদস্যকে চট্টগ্রাম থেকে প্রত্যাহার করে মূল বাহিনীতে ফেরত পাঠানো হয়েছে। তিনি বলেন, তদন্তে দোষী প্রমাণিত হলে অভিযুক্তদের বিরুদ্ধে কঠোর আইনগত ব্যবস্থা নেওয়া হবে। কাউকে ছাড় দেওয়া হবে না।\r\nর‌্যাব সূত্র জানায়, এ ঘটনা তদন্তে র‌্যাবের গোয়েন্দা শাখার প্রধান লে. কর্নেল জিয়াউল আহসানকে প্রধান করে কমিটি গঠন করা হয়েছে। গত শনিবার সকালে তিনি ঘটনাস্থল পরিদর্শন করেন।\r\nনাম প্রকাশে অনিচ্ছুক র‌্যাবের একজন ঊর্ধ্বতন কর্মকর্তা  প্রথম আলো কে বলেন, এ ঘটনায় অধিনায়ক জুলফিকার আলী মজুমদার ছাড়াও ফ্লাইট লেফটেন্যান্ট মাহমুদুল হাসান, ডিএডি শফিক, এসআই তরুণ কুমার বসু, কনস্টেবল হাসান ও তাঁদের দুই সোর্স জড়িত থাকার প্রাথমিকভাবে প্রমাণ মিলেছে। তাঁরা সেখান থেকে দুই কোটি সাত হাজার টাকা নিয়ে আসেন। তবে এই টাকা থানা বা সরকারি কোষাগারে জমা দেননি তাঁরা।\r\nএ ব্যাপারে কথা বলার জন্য লে. কর্নেল জুলফিকার আলী মজুমদারের সঙ্গে যোগাযোগ করার চেষ্টা করা হয়। কিন্তু কথা বলা সম্ভব হয়নি।\r\nদুই সপ্তাহ আগে অভিযুক্ত র‌্যাব সদস্যদের চট্টগ্রাম থেকে র‌্যাব সদর দপ্তরে প্রত্যাহার করা হয়। এরপর গত বৃহস্পতিবার (২৩ ফেব্রুয়ারি) তাঁদের নিজ নিজ বাহিনীতে ফেরত পাঠানো হয়। প্রাথমিক সত্যতা পাওয়ার পরও কেন মামলা করা হলো না, জানতে চাইলে র‌্যাব কর্মকর্তারা বলেন, পূর্ণাঙ্গ তদন্তের পর এ ব্যাপারে আইনগত ব্যবস্থা নেওয়া হবে।\r\n লুটের বর্ণনা:  গতকাল রোববার ওই দরবারে গেলে মুরিদ মোহাম্মদ ইদ্রিস  প্রথম আলো কে বলেন, কোরবানির ঈদের দুই দিন আগে মুরিদদের অনেক টাকা দরবারে জমা হয়। ঈদের ছুটির কারণে ব্যাংক বন্ধ থাকায় এসব টাকা দরবারেই রাখা হয়। পীর আহমদ ছফা ধারণা করেছিলেন, আল্লাহর ঘরের টাকায় কেউ হাত দেবেন না। ইদ্রিস বলেন, ৪ নভেম্বর বিকেল সাড়ে পাঁচটার দিকে র‌্যাব-৭-এর একটি দল দরবারে আসে। তাঁরা দরবারের ভেতরে ঢুকে মূল ফটক বন্ধ করে দেন। এরপর পীর আহমদ ছফাকে দোতলার একটি কক্ষে আটকে হাত বেঁধে ফেলেন। এরপর জোর করে তাঁর কাছ থেকে আলমারির চাবি ছিনিয়ে নেন। তাঁরা দরবারের নিচের তলায় এসে প্রতিটি কক্ষে তন্ন তন্ন করে খোঁজাখঁুজি করতে শুরু করেন। নিচের তলায় একটি কক্ষের ভেতরে রাখা আলমারির তালা খুলতে না পেরে সেটা ভেঙে ফেলেন র‌্যাব সদস্যরা। ওই আলমারিতে ছয়টি ব্যাগে ভরা দুই কোটি সাত হাজার টাকা রাখা ছিল। টাকাগুলো তিনটি ব্যাগে ভরে র‌্যাব গাড়িতে তুলে নিয়ে যায়। এ সময় তিনি টাকার রসিদ চাইলে র‌্যাব সদস্যরা তাঁকে ভয় দেখান।\r\nইদ্রিস বলেন, তাঁরা ভেবেছিলেন, টাকাগুলোর উৎস জানার জন্য হয়তো র‌্যাব এ টাকা নিয়েছে। পরে এ টাকা থানায় জমা দেবে। এ কারণে ঘটনার পরদিন বিষয়টি তিনি লিখিতভাবে আনোয়ারা থানার পুলিশকে জানান।\r\nমোহাম্মদ আলম নামের এক গ্রামবাসী জানান, ওই দিন দরবারে ডাকাত পড়েছে বলে খবর রটে যায়। গ্রামের লোকজন এ খবরে জড়ো হলে র‌্যাব সদস্যরা তাঁদের পরিচয় দিয়ে গ্রামবাসীকে চলে যেতে বলেন। র‌্যাব সদস্যরা গ্রামবাসীকে জানান, দরবারের ভেতরে অস্ত্র উদ্ধার ও রোহিঙ্গা গ্রেপ্তারের অভিযান চলছে। ওই গ্রামবাসী বলেন, দিদার নামের এক সোর্স র‌্যাবকে ডেকে আনে। এ সময় খবর পেয়ে আনোয়ারা থানার ভারপ্রাপ্ত কর্মকর্তা সেখানে গেলে র‌্যাব সদস্যরা তাঁকে দরবারের ভেতরে ঢুকতে দেননি। পরে পুলিশ ফিরে যায়।\r\nআনোয়ারা থানার ভারপ্রাপ্ত কর্মকর্তা (ওসি) মো. শাহজাহান  প্রথম আলো কে বলেন, খবর পেয়ে তিনি দরবারে গিয়ে দেখেন, মূল ফটকের সামনে অধিনায়ক লে. কর্নেল জুলফিকার ও ফ্লাইট লেফটেন্যান্ট মাহমুদুল হাসান দাঁড়িয়ে আছেন। ভেতরে যেতে চাইলে জুলফিকার বলেন, ‘র‌্যাবের গুরুত্বপূর্ণ অভিযান চলছে, আপনার প্রয়োজন নেই। আপনি চলে যেতে পারেন।’ এরপর তিনি থানায় ফিরে পুরো ঘটনার বিবরণ দিয়ে সাধারণ ডায়েরি (জিডি) করেন।\r\nওসি বলেন, ওই দিন রাতেই তিনি টাকা নিয়ে যাওয়ার কথা মৌখিকভাবে শুনতে পান। তবে পরদিন দরবার থেকে লিখিত অভিযোগ পান। অভিযোগের বিষয়টি তিনি কর্তৃপক্ষকে জানান। এ নিয়ে দরবার কর্তৃপক্ষ মামলা করতে রাজি হয়নি। \r\nদরবারের কর্মচারী মুন্নাফ জানান, র‌্যাব সদস্যরা দরবারে পেছনের গোলাঘর থেকে চার রাখালকে আটক করেন। এদের রোহিঙ্গা বলে গ্রেপ্তার করে পুলিশের হাতে সোপর্দ করা হয়।\r\nআনোয়ারা থানার উপপরিদর্শক (এসআই) নজরুল ইসলাম বলেন, দরবারের অভিযান নিয়ে পরদিন ৫ নভেম্বর র‌্যাবের ডিএডি আবুল বাশার বাদী হয়ে আনোয়ারা থানায় একটি মামলা করেন। মামলায় ইমন হোসেন, জাহিদ আলম, আজিজ খান ও ইউনুস আলীকে আসামি করা হয়। বিদেশি নাগরিক-সম্পর্কিত আইনে করা মামলায় এদের গ্রেপ্তার দেখানো হয়। এরা চারজনই মিয়ানমারের নাগরিক বলে র‌্যাবের অভিযোগে উল্লেখ করা হয়। পরে আদালত তাদের জামিন দেন।\r\nগ্রামবাসী জানিয়েছেন, এ ঘটনাটি তাঁরা এলাকার সাংসদ আখতারুজ্জামান চৌধুরীকে জানিয়েছিলেন। তিনি এ নিয়ে পুলিশ কর্মকর্তাদের সঙ্গে কথা বলেছেন।\r\nএ প্রসঙ্গে জানতে চাইলে সাংসদ আখতারুজ্জামান বলেন, ঘটনার পর গ্রামবাসী তাঁর কাছে এসেছিল। তারা দুই কোটি টাকা নিয়ে যাওয়ার অভিযোগ করেছে। র‌্যাবের ওই কর্মকর্তাকে সরিয়ে দেওয়া হয়েছে বলে তিনি শুনেছেন।\r\nটাকা লুটের ঘটনায় র‌্যাব সদস্যদের বিরুদ্ধে কেন মামলা করেননি, জানতে চাইলে পীর আহমদ ছফা  প্রথম আলো কে বলেন, ‘ইতারা আর এদুগুন টিয়া লই গিয়্েয। কেন গইজ্জুম। আইঁ বড়া মানুষ। আঁরে বাদি ফ্যালাইয়ে। বেইজ্জত গইজ্জে। ইতারা আর তুন মাফও ন চায়। (ওরা আমার এতগুলো টাকা নিয়ে গেল, দুঃখ নেই। আমি বুড়ো মানুষ। আমাকে বেঁধে রাখল, অপমান করল। একবার মাফও চাইল না।)\r\n দরবারটি ৫০ বছরের পুরোনো:  চট্টগ্রাম শহর থেকে ৩২ কিলোমিটার দক্ষিণ-পূর্বে আনোয়ারা উপজেলার প্রত্যন্ত গ্রাম তালসরা। এ গ্রামের ঠিক মাঝখানে পীর আহমদ ছফার বিশাল দরবার শরিফ। স্থানীয় বাসিন্দারা জানান, প্রায় ৫০ বছরের পুরোনো এ দরবার শরিফটি তিন একর জমির ওপর গড়ে উঠেছে। প্রতিদিন হাজার হাজার মানুষ দরবারে যাওয়া-আসা করেন। তাঁদের থাকা-খাওয়ার জন্য রয়েছে বিশেষ ব্যবস্থা। প্রতি বৃহস্পতিবার রাতে সেখানে মুরিদদের জমায়েত ও মিলাদ মাহফিল হয়। দরবারের পেছনে আছে একটি গোয়ালঘর। সেখানে শতাধিক গরু ও মহিষ আছে। দান-মানত হিসেবে এসব এসেছে। দরবারের ভেতরে নারী-পুরুষের জন্য আছে বিশাল আকারের পৃথক মসজিদ। গত কোরবানির ঈদের আগে থেকে একতলা মসজিদ দুটি দোতলা করার জন্য মুরিদদের কাছ থেকে দান নেওয়া হচ্ছিল। র‌্যাবের অভিযানের আগে পর্যন্ত দান হিসেবে সেখানে দুই কোটি টাকার বেশি জমা পড়ে। দরবারের একটি কক্ষে স্টিলের বাক্সে এসব টাকা রাখা হয়। এই বাক্সের তালা ভেঙে র‌্যাব সদস্যরা দুই কোটি সাত হাজার টাকা নিয়ে যান। \r\n \r\n","status":true,"publishDate":{"$date":{"$numberLong":"1330279200000"}},"createdAt":{"$date":{"$numberLong":"1751554194349"}},"__v":{"$numberInt":"0"}}
{"_id":{"$oid":"686698c163805761f3fc2395"},"image":"image-1751554241279.webp","title":"লুটের টাকায় ফ্ল্যাট-জমি","description":"চট্টগ্রামের তালসরা দরবার থেকে লুট করা টাকা দিয়ে ঢাকায় একটি ফ্ল্যাট এবং ফরিদপুরে গ্রামের বাড়িতে আবাদি জমি কিনেছেন র‌্যাব-৭-এর তৎকালীন অধিনায়ক লে. কর্নেল জুলফিকার আলী মজুমদার। টাকা লুটের ঘটনায় গঠিত র‌্যাবের তদন্ত কমিটির প্রতিবেদনে এ তথ্য মিলেছে।\r\nএদিকে অভিযুক্ত জুলফিকার আলীর বিরুদ্ধে ব্যবস্থা নিতে ‘তদন্ত আদালত’ গঠন করেছে সেনা সদর। একই ঘটনায় অপর অভিযুক্ত ফ্লাইট লে. শেখ মাহমুদুল হাসানের বিরুদ্ধেও বিমানবাহিনী তদন্ত আদালত গঠনের প্রক্রিয়া শুরু করেছে বলে জানা গেছে। \r\nর‌্যাব সূত্র জানায়, টাকা লুটের ঘটনায় প্রাথমিকভাবে ১৩ জনের বিরুদ্ধে অভিযোগ পাওয়া গেছে। তাঁদের মধ্যে দুজন সোর্স। তবে তদন্তে অধিনায়কসহ চারজন র‌্যাব সদস্য ও দুই সোর্সের বিরুদ্ধে অভিযোগের প্রমাণ পায় কমিটি। তাঁদের বিরুদ্ধে প্রচলিত আইনে ব্যবস্থা নিতে সুপারিশ করা হয়। বাকি সাতজনের বিরুদ্ধে অভিযোগের প্রমাণ না পাওয়ায় তাঁদের অব্যাহতি দেওয়ার সুপারিশ করা হয়েছে।\r\nতদন্ত কমিটির প্রতিবেদনে বলা হয়, লুটের টাকা চারজনে ভাগাভাগি করে নিয়েছেন। তাঁরা হলেন: লে. কর্নেল জুলফিকার আলী, ফ্লাইট লে. শেখ মাহমুদুল হাসান, সুবেদার আবুল বাশার ও এসআই তরুণ কুমার বসু। অভিযুক্ত কর্মকর্তাদের ইতিমধ্যে নিজ নিজ বাহিনীতে ফেরত পাঠানো হয়। তদন্ত প্রতিবেদনের অনুলিপি সেনা ও বিমানবাহিনীতে পাঠানো হয়েছে বলে জানা গেছে।\r\nসেনা সূত্র জানায়, জুলফিকার আলী মজুমদার বর্তমানে ময়মনসিংহে অবস্থিত আর্মি রিসার্চ ট্রেনিং অ্যান্ড ডকট্রিন কমান্ডে (আর ডক) কর্মরত আছেন। তাঁর বিরুদ্ধে আনা অভিযোগ অনুসন্ধানে তদন্ত আদালত গঠন করেছে সেনা সদর।\r\n যেভাবে ঘটনা ঘটে:  তদন্তকারী কর্মকর্তা জানতে পেরেছেন, দরবারের বিষয়টি প্রথমে র‌্যাবের সোর্স দিদার এসআই তরুণ বসুকে জানান। এসআই তরুণ তা জানান কোম্পানি কমান্ডার ফ্লাইট লেফটেন্যান্ট মাহমুদকে। মাহমুদ অধিনায়ক জুলফিকারকে জানান, তালসরা দরবারে বিপুল পরিমাণ অস্ত্র ও চার-পাঁচ কোটি টাকা মজুদ আছে। র‌্যাবের দলটি অভিযানে আসার পথে সোর্স দিদারকে গাড়িতে তুলে নেয়। তারা বিকেল পাঁচটার দিকে দরবারে পৌঁছায়। দরবারের বিভিন্ন ফটকে পাহারা বসিয়ে ভেতরে ঢোকে। র‌্যাবের দল পীর আহম্মদ ছফার স্ত্রী ও তিন মেয়ের ঘরে তল্লাশি চালানোর একপর্যায়ে ছয়টি ব্যাগে রাখা টাকার সন্ধান পায়। কমান্ডার মাহমুদ টাকা পাওয়ার খবর অধিনায়ক জুলফিকারকে জানান। এরপর সবাইকে ওই কক্ষ থেকে বের করে দিয়ে তরুণকে পাহারায় রাখা হয়।\r\nঅধিনায়কের গাড়িচালক হাসানুজ্জামান তদন্ত কমিটিকে বলেন, টাকা পাওয়ার খবরে অধিনায়ক ঘটনাস্থলে আসেন। তিনি অস্ত্র রাখার কথা বলে দুটি ব্যাগ সঙ্গে করে আনেন। রাত সাড়ে আটটার দিকে তিনি দরবারে আসেন। অধিনায়ক পীর আহম্মদ ছফাকে একটি কক্ষে আটক করে পুরো দরবারে তল্লাশি চালান। এ সময় দরবারের ভেতর থেকে আরেকটি ব্যাগ সংগ্রহ করা হয়। অধিনায়ক তিনটি ব্যাগে সব টাকা ভরে তাঁর গাড়িতে তোলার আদেশ দেন। টাকাভর্তি ব্যাগ গাড়িতে তুলতে দেখে আহম্মদ ছফার স্ত্রী ও তিন মেয়ে ‘র‌্যাব টাকা নিয়ে যাচ্ছে’ বলে চিৎকার করে ওঠেন। এরপর দরবার শরিফ থেকে কোনো কিছু জব্দ করা হয়নি বলে লিখিত একটি কাগজে জোর করে আহম্মদ ছফা ও উপস্থিত দরবারের লোকজনের সই নেওয়া হয়।\r\nদরবারের গাড়িচালক ইদ্রিস আলী টাকার জন্য রসিদ চাইলে অধিনায়ক তাঁকে ধমক দিয়ে বলেন, বেশি বাড়াবাড়ি করলে গ্রেপ্তার করা হবে। অধিনায়কের গাড়ি তাঁর বাসার সামনে থামার পর টাকাভর্তি ব্যাগ ভেতরে পৌঁছে দেন ফ্লাইট লে. মাহমুদ, দেহরক্ষী ইব্রাহিম ও গাড়িচালক হাসানুজ্জামান।\r\n লুটের টাকা ভাগাভাগি:  প্রতিবেদনে বলা হয়, লুটের দুই কোটি টাকা থেকে ছয় লাখ ৭২ হাজার টাকা দেওয়া হয় সোর্স দিদারকে। দিদার তিন লাখ ২০ হাজার টাকা রেখে বাকি টাকা অন্য সোর্সকে দেন। ছয় লাখ ৭২ হাজার টাকা পাওয়ার পর সোর্স দিদার ফ্লাইট লে. মাহমুদকে ফোন করে বলেন, তাঁকে ২০ লাখ টাকা দেওয়ার কথা ছিল। কিন্তু তা দেওয়া হয়নি। মাহমুদ তাঁকে ভয় দেখিয়ে বলেন, ‘তুমি গা ঢাকা দাও, তোমাকে গোয়েন্দা সংস্থার লোকজন খঁুজছে।’\r\nতদন্ত কমিটিকে লে. কর্নেল জুলফিকার বলেন, তিনি নিজে ১৭ লাখ টাকা নিয়েছেন, মাহমুদকে দিয়েছেন ১৫ লাখ, সুবেদার বাসার পেয়েছেন দুই লাখ, এসআই তরুণ নিয়েছেন পাঁচ লাখ এবং সোর্স দিদারকে দিয়েছেন সাত লাখ টাকা।\r\n জুলফিকারের সম্পদ:  তদন্ত দলের কাছে জুলফিকার তাঁর সম্পদের বিবরণ দিয়ে বলেন, ২০০৪ সালে তিনি মিশন থেকে ফিরে এসে মধুমতি মডেল টাউনে আড়াই কাঠা জমি কেনেন। এ ছাড়া ফরিদপুর মেডিকেল কলেজের সামনে সোয়া ছয় কাঠা ও গ্রামের বাড়িতে আড়াই কাঠা জমি আছে। তবে তদন্তে দেখা গেছে, দরবারের টাকা লুটের পর জুলফিকার আলী ৩০ নভেম্বর দুটি ও ৭ ডিসেম্বর একটি দলিলের মাধ্যমে ৫২ লাখ টাকা দিয়ে ৭০ দশমিক ৫ শতাংশ জমি কেনেন।\r\n প্রথম আলো র ফরিদপুর অফিস জানায়, ভাঙ্গা সাব-রেজিস্ট্রি কার্যালয় সূত্রে জানা যায়, ভাঙ্গা উপজেলার ধর্মদী গ্রামের ইসহাক মজুমদারের ছেলে জুলফিকার আলী মজুমদার এই কার্যালয় থেকে গত ৩০ নভেম্বর দুটি ও ৭ ডিসেম্বর একটি দলিলে ৫২ লাখ টাকার বিনিময়ে সর্বমোট ৭০ দশমিক ৫ শতাংশ জমি কেনেন।\r\nসাব-রেজিস্ট্রার মো. ইউসুফ আলী  প্রথম আলো কে বলেন, নথিপত্র পর্যালোচনা করে দেখা যায়, তিনটি দলিলে জুলফিকার মজুমদার ৭৭ নম্বর ধর্মদী মৌজায় তিনটি দলিলে ৫২ লাখ টাকায় ৭০ দশমিক ৫ শতাংশ জমি ক্রয় করেন।\r\n ফ্ল্যাট কেনা:  দরবারের টাকা লুটের ছয় দিন পর একটি ফ্ল্যাট কেনার জন্য ৩৪ লাখ টাকা পরিশোধ করেন জুলফিকার। খোঁজ নিয়ে জানা যায়, মিরপুর ডিওএইচএসে নির্মাণাধীন দুই হাজার ২০০ বর্গফুটের এ ফ্ল্যাটের দাম এক কোটি ১৩ লাখ টাকা। জুলফিকারের শ্বশুর ফরিদপুরের চিকিৎসক আতিয়ার রহমান জামাতার পক্ষে নগদে এ টাকা জমা দেন বনানীর নির্মাতাপ্রতিষ্ঠান সিটাডেলকে।\r\nযোগাযোগ করা হলে সিটাডেলের সহকারী ব্যবস্থাপক আফজাল হোসেন বলেন, গত ১০ নভেম্বর আতাউর রহমান নিজে উপস্থিত হয়ে টাকা জমা দিয়ে রসিদটি তাঁর জামাতার ই-মেইলে পাঠাতে বলেন। পরে তাঁরা সেটা পাঠিয়ে দেন।\r\nজমি ও ফ্ল্যাট কেনার ব্যাপারে জুলফিকার  প্রথম আলো কে বলেন, তিনি জমি কিনেছেন প্রবাসী ভাইয়ের টাকায়। আর ফ্ল্যাটের মালিক তিনি নন, তাঁর শ্বশুর।","status":true,"publishDate":{"$date":{"$numberLong":"1331661600000"}},"createdAt":{"$date":{"$numberLong":"1751554241297"}},"__v":{"$numberInt":"0"}}
{"_id":{"$oid":"68669a3563805761f3fc2399"},"image":"image-1751554613718.webp","title":"ময়নাতদন্তের ভাষা বোঝে না পুলিশ   সুরতহাল প্রতিবেদনে ভুল তথ্য","description":" মামলার তদন্তের সঙ্গে সংশ্লিষ্ট পুলিশের বেশির ভাগ কর্মকর্তাই ময়নাতদন্ত প্রতিবেদনের ভাষা ঠিকমতো বোঝেন না। আবার মৃত ব্যক্তির সুরতহাল প্রতিবেদনে তাঁরা তুলে ধরেন অপ্রয়োজনীয় ও ভুল তথ্য। এ কারণে তদন্তে অতিরিক্ত সময় লাগে। আবার প্রকৃত অপরাধীও শনাক্ত হয় না।\r\nপুলিশের অপরাধ তদন্ত বিভাগ সিআইডির এক সমীক্ষায় হত্যা মামলার তদন্তের এ চিত্র ফুটে উঠেছে। ঢাকা অঞ্চলের ১১টি জেলার ১২০টি খুনের মামলা নিয়ে সম্প্রতি এই সমীক্ষা করা হয়। সিআইডির বিশেষ সুপার মো. আবদুল্লাহ আল মাহমুদ সমীক্ষার কাজে নেতৃত্ব দেন। গত ১৩ ফেব্রুয়ারি পুলিশের অপরাধ সম্মেলনে সারা দেশের পুলিশ সুপারদের সামনে এটি তুলে ধরেন সিআইডির প্রধান (অতিরিক্ত মহাপরিদর্শক) মোখলেসুর রহমান।\r\nঢাকা ও আশপাশের ১১টি জেলার যেসব মামলা তদন্তের জন্য সিআইডিতে এসেছে, সেগুলোর ওপরই সমীক্ষাটি করা হয়। এতে দেখা যায়, এই ১২০টি মামলা থানা থেকে সিআইডিতে আসতে সময় লেগেছে এক বছর চার মাস থেকে চার বছর পর্যন্ত। নিহত ১২০ জনের মধ্যে ৩৯ জনকেই খুন করা হয়েছে শ্বাসরোধে। অন্যদের মধ্যে দেশি অস্ত্রের আঘাতে ৬৩ জন, গুলিতে আটজন, বিষ প্রয়োগে তিনজন এবং দুর্ঘটনায় নিহত হয়েছেন সাতজন।\r\nসমীক্ষা প্রতিবেদনে বলা হয়, এসবের মধ্যে ৩৬টি খুনের কোনো কারণ উদ্ঘাটন করতে পারেনি সিআইডি। এগুলোর বেশির ভাগই শ্বাসরোধের মাধ্যমে খুন করা হয়েছে। শ্বাসরোধে খুন হওয়ার পর বেশির ভাগ ক্ষেত্রে তদন্তকারীরা রহস্য উদ্ঘাটন করতে পারেন না। এতে করে অপরাধীরা ছাড়া পেয়ে যায়। এসব মামলা তদন্তে ব্যর্থতার কারণ হিসেবে বলা হয়, নিহত ব্যক্তির সুরতহাল প্রতিবেদন ঠিকমতো না করা, ময়নাতদন্ত প্রতিবেদন বুঝতে না পারা, লাশ শনাক্ত না হওয়া এবং বিজ্ঞানসম্মত বস্ত্তগত সাক্ষ্য সংগ্রহে অনাগ্রহ। এর কারণ, ময়নাতদন্ত প্রতিবেদন লেখা হয় ইংরেজিতে। তা-ও আবার চিকিৎসা বিজ্ঞানের পরিভাষা অনুযায়ী।\r\nজানতে চাইলে সিআইডির প্রধান মোখলেসুর রহমান  প্রথম আলো কে বলেন, অধিকাংশ তদন্তকারীরই সুরতহাল প্রতিবেদন তৈরির বিষয়ে কোনো প্রশিক্ষণ নেই। এ কারণে অপ্রয়োজনীয় ও অপ্রাসঙ্গিক বিষয় সুরতহাল প্রতিবেদনে উল্লেখ করা হয়। এটা কোনো ব্যক্তির সমস্যা নয়, দীর্ঘদিন ধরেই এ ব্যবস্থা চলে আসছে।\r\n সুরতহাল প্রতিবেদন:  ১২০টি মামলার সুরতহাল প্রতিবেদন পর্যালোচনা করে সমীক্ষায় বলা হয়েছে, থানা-পুলিশের এসআই পদমর্যাদার কর্মকর্তারা এসব ঘটনায় নিহত ব্যক্তিদের সুরতহাল প্রতিবেদন তৈরি করেছেন। তাঁরা উপস্থিত সাক্ষীদের সই নিয়েছেন, কিন্তু টিপসই নেননি। অনেক সাক্ষী পরে আদালতে এসে বলেছেন, এই সই তাঁদের নয়। আবার মৃত ব্যক্তির শরীরের জখমের চিহ্নও সঠিকভাবে সুরতহাল প্রতিবেদনে উপস্থাপন করা হয়নি।\r\nপ্রতিবেদনে বলা হয়, মৃত ব্যক্তির শরীরের কোনো অংশ মাটি বা শক্ত বস্ত্তর ওপর লেগে থাকলে রক্ত জমাট বেঁধে লাল ও নীলের মিশ্রণে একধরনের রং ধারণ করে। একে মরণোত্তর কালশিরা বলে। তবে বিষ প্রয়োগে মৃতের ক্ষেত্রে এই রং চেরি ফুলের মতো হতে পারে। কিন্তু অনেক তদন্তকারী এটা বুঝতে না পেরে এই চিহ্নকে মৃতের শরীরের জখম হিসেবে সুরতহাল প্রতিবেদনে উল্লেখ করেন।\r\nপ্রতিবেদনে আরও বলা হয়, শ্বাসরোধে হত্যার ক্ষেত্রে সুরতহাল প্রতিবেদন করার সময় পুলিশের কর্মকর্তারা মৃতের শরীরের চিহ্ন ঠিকমতো বুঝতে পারেন না। এতে করে অনুমানের ভিত্তিতে বিভিন্ন ধরনের মন্তব্য করেন। এরপর রয়েছে মৃত্যুর সময় নির্ধারণ। মৃত্যুর আনুমানিক সময় জানা গেলে মৃত ব্যক্তি ওই সময় কোথায় ছিলেন, কে কে তাঁকে দেখেছেন, কীভাবে মারা গেছেন, তা জানা সহজ হবে। এ ছাড়া জখমের ধরন, জখমের স্থান ও ব্যবহৃত অস্ত্রের ধরন দেখেও অপরাধী ও অপরাধের কারণ সম্পর্কে ধারণা করা যায়। তদন্তের এসব দিকে কেউ দৃষ্টি দিতে চান না।\r\nএ প্রসঙ্গে পুলিশের মহাপরিদর্শক হাসান মাহমুদ খন্দকার  প্রথম আলো কে বলেন, সিআইডির প্রতিবেদন নিয়ে পর্যালোচনা করা হচ্ছে। বিষয়টি খুবই স্পর্শকতার। এত দিন এসব বিষয়ের দিকে কারও নজর পড়েনি। এখন বিষয়টি আলোচনায় আসার পর এ থেকে উত্তরণের চেষ্টা করা হচ্ছে।\r\n উদাহরণ:  প্রতিবেদনে মানিকগঞ্জের সিঙ্গাইর থানার একটি মামলার উদাহরণ দিয়ে বলা হয়, এক ব্যক্তির সুরতহাল প্রতিবেদনে সংশ্লিষ্ট দারোগা বলেন, আসামি মজিবর মৃতের গলা টিপে ধরে। আসামি দোলোয়ারা বেগম, নাছির মাতবর, আনোয়ার হোসেন ও আলমাস গং বিভিন্ন স্থানে চেপে ধরে স্থানীয় মেম্বার ও চেয়ারম্যানের উপস্থিতিতে গলা টিপে হত্যা করেছে। কিন্তু ময়নাতদন্ত প্রতিবেদনে বলা হয়, ওই ব্যক্তি আত্মহত্যা করেছেন।\r\nশরীয়তপুরের নড়িয়া উপজেলার কিশোরী হেনা আক্তারকে ধর্ষণ করে তার চাচাতো ভাই মাহবুব। পরে সালিসে হেনাকে ১০০ দোররা মারা হয়। গত ৩১ জানুয়ারি হেনা মারা যায়।\r\nমৃত্যুর পর হেনার লাশের সুরতহাল প্রতিবেদন তৈরি করেন নড়িয়া থানার উপপরিদর্শক (এসআই) আসলাম উদ্দিন। তিনি প্রতিবেদনে উল্লেখ করেন, ‘প্রাথমিক তদন্তে জানা যায়, হেনা আক্তারের সঙ্গে তার চাচাতো ভাই মাহবুবের প্রেমের সম্পর্ক ছিল।’ হেনার মৃত্যু নিয়ে দেশ-বিদেশের বিভিন্ন গণমাধ্যমে সংবাদ প্রকাশের পর বিষয়টি আদালত পর্যন্ত গড়ায়। আদালত মিথ্যা, ত্রুটিপূর্ণ ও অপ্রাসঙ্গিক তথ্য দিয়ে সুরতহাল প্রতিবেদন করার জন্য আসলাম উদ্দিনকে ভৎ‌র্সনা করেন।\r\nসিআইডির জ্যেষ্ঠ সহকারী পুলিশ সুপার রওনকুল হক চৌধুরী  প্রথম আলো কে বলেন, সুরতহাল প্রতিবেদনে লাশের পা থেকে মাথা পর্যন্ত বিভিন্ন দিকের বর্ণনা থাকতে হয়। শরীরের কোন অঙ্গটি কীভাবে পাওয়া গেছে, কোনো আঘাত বা দাগের চিহ্ন আছে কি না প্রভৃতি বিষয় অন্তভু‌র্ক্ত করতে হয়। এতে মৃতদেহের বিবরণ ছাড়া আর কিছুই লেখার নিয়ম নেই।\r\nসিআইডির বিশেষ সুপার ও সমীক্ষার নেতৃত্বদানকারী কর্মকর্তা আবদুল্লাহ আল মাহমুদ বলেন, এসব প্রতিবেদন তৈরির মাধ্যমে যেমন মূল ঘটনা ধামাচাপা দেওয়ার চেষ্টা করা হয়, তেমনি এ ধরনের প্রতিবেদন অনেক সময় ময়নাতদন্তের প্রতিবেদনের ওপরও নেতিবাচক প্রভাব ফেলে।\r\n ময়নাতদন্ত প্রতিবেদন:  সিআইডির প্রতিবেদনে ময়নাতদন্ত প্রতিবেদন পর্যালোচনা করে বলা হয়, সমীক্ষা প্রস্ত্ততকারী কর্মকর্তা ময়নাতদন্ত প্রতিবেদন নিয়ে সংশ্লিষ্ট মামলার তদন্তকারী কর্মকর্তাদের সঙ্গে কথা বলে নিশ্চিত হন, কোনো কর্মকর্তারই ময়নাতদন্ত প্রতিবেদনের ওপর পর্যাপ্ত জ্ঞান নেই। তাঁরা ময়নাতদন্ত প্রতিবেদনে শুধু চিকিৎসকের মতামতের শেষ অংশটুকু পড়েন। শেষ অংশে ওই ব্যক্তি হত্যা না আত্মহত্যার শিকার হয়েছেন, তার উল্লেখ থাকে। কিন্তু তাঁরা শুধু মতামতের শেষ অংশটুকু নিয়েই তদন্ত শেষ করেন।\r\nপ্রতিবেদনে বলা হয়, আত্মহত্যার ঘটনায় বেশির ভাগ ক্ষেত্রে ময়নাতদন্ত প্রতিবেদনে ‘কন্টিনিউয়াস লেগেচার মার্ক’ বলে ইংরেজি শব্দ থাকে। এর অর্থ হলো সম্পূর্ণ গলায় দড়ির দাগ। আত্মহত্যা হলে একটানা নয়, শুধু সামনে দাগ থাকার কথা। এসব দাগকে বলা হয় ‘নন-কন্টিনিউয়াস লেগেচার মার্ক’। আরেকটি শব্দ হলো, ‘এসফিক্সিয়া’ অর্থাৎ শ্বাস বন্ধ হয়ে গিয়ে নীলাভ বর্ণ ধারণ করা। আবার মৃতের চামড়ার নিচে রক্ত জমাট হওয়াকে বলে ‘ইকাইমোসিস’। ফুসফুসে রক্ত জমা হয়ে থাকাকে বলা হয় ‘কনজেস্টেড লাং’। আবার রড দিয়ে কাউকে আঘাত করা হলে ত্বকে যে কালচে দাগ হয়, তাকে বলা হয় ‘ব্রুইস’। আঁচড় দিলে যে দাগ হয় তা হলো ‘অ্যাব্রেশন’। ‘পার্চমেন্টাইজেশন’ লেখা থাকা গামছা অথবা দড়ি দিয়ে পেঁচিয়ে হত্যার ইঙ্গিত বহন করে। এতে গলায় সুতার আঁশ লেগে থাকে। এটা খালি চোখে না-ও দেখা যেতে পারে। কিন্তু বেশির ভাগ তদন্তকারী এসব শব্দ সম্পর্কে স্পষ্ট ধারণা রাখেন না।\r\nসোহ্‌রাওয়ার্দী মেডিকেল কলেজের ফরেনসিক বিভাগের প্রধান হাবিবুজ্জামান চৌধুরী এ প্রসঙ্গে বলেন, ময়নাতদন্ত প্রতিবেদনের প্রতিটি শব্দই তদন্তকারী কর্মকর্তার জন্য কিছু না কিছু তথ্য দিয়ে থাকে। কিন্তু তদন্তকারীরা সেটা না বোঝার কারণে এসব তথ্য কোনো কাজে আসে না। ময়নাতদন্ত করেন এমন কর্মকর্তাদের প্রশিক্ষণের বিষয়টি অনেক দিন থেকেই বলা হচ্ছে। কিন্তু কেউ কানে তুলছেন না।\r\nপ্রতিবেদনে পুলিশ প্রবিধানের ৩০৬(খ) ও ৩০৭(খ) ধারায় ময়নাতদন্ত প্রতিবেদন না বুঝলে জেলা সিভিল সার্জনের মতামত নেওয়ার নিয়ম আছে। আবার ময়নাতদন্তের সময় তদন্তকারী কর্মকর্তার উপস্থিত থাকারও নিয়ম আছে। কিন্তু এসবের চর্চা নে ই ।\r\n","status":true,"publishDate":{"$date":{"$numberLong":"1334858400000"}},"createdAt":{"$date":{"$numberLong":"1751554613785"}},"__v":{"$numberInt":"0"}}
{"_id":{"$oid":"68669a6b63805761f3fc239d"},"image":"image-1751554667598.webp","title":"বেপরোয়া পুলিশ, প্রশ্ন জবাবদিহি নিয়ে  ‘পুলিশ আইন সংস্কার না হলে পরিস্থিতি পাল্টাবে না’ ","description":"‘১৫-১৬ ঘণ্টা কাজ করে ব্যারাকে ফিরে দেখি, আমার জায়গায় আরেকজন ঘুমিয়ে আছে। তাকে কোনোভাবে ঠেলেঠুলে একটু জায়গা করে ঘুমাতে যেতে না-যেতেই বিদ্যুৎ চলে গেল। তারপর আবার ভোরে ডিউটি করতে নেমে এলাম রাস্তায়। এবার বলুন, কী করে ভালো ব্যবহার করব?’\r\nকর্মক্ষেত্রে দায়িত্ব পালনের সময় ভালো ব্যবহার করা নিয়ে প্রশ্ন করতেই এমন মন্তব্য ছুড়ে দিলেন মতিঝিলে দায়িত্বরত এক পুলিশ কনস্টেবল।\r\nতাঁর সঙ্গে কথা বলার সময় পাশে দাঁড়িয়ে ছিলেন একজন উপপরিদর্শক (এসআই)। পরিচয় শুনে বললেন, ‘এসআইদের দ্বিতীয় শ্রেণী করার মুলা ঝুলছে তিন বছর ধরে। দুবার প্রধানমন্ত্রী ঘোষণা করেছেন, কার্যকর হলো না। এটা কোনো দেশ হলো! আবার বলেন ভালো ব্যবহার করতে হবে।’ কণ্ঠে ঝরে পড়ল তীব্র ক্ষোভ।\r\nমাঠপর্যায়ের এই পুলিশ সদস্যদের হাতে সাধারণ মানুষের নিগৃহীত হওয়ার ঘটনা সম্প্রতি উদ্বেগজনক হারে বেড়ে গেছে। হঠাৎ করেই পুলিশের এমন আচরণ বেড়ে গেল কেন, সে ব্যাপারে অনুসন্ধান করতে গিয়ে জানা গেছে এমন ক্ষোভের কথা।\r\nএর পাশাপাশি আরও কয়েকজন পুলিশ সদস্য অভিযোগ করলেন, পুলিশ বাহিনীর নিয়ন্ত্রণ এখন একটি বিশেষ রাজনৈতিক সমর্থক গোষ্ঠীর হাতে। বদলি, পদোন্নতি, মিশনে যাওয়া (বিদেশে শান্তিরক্ষী বাহিনীর কাজে) থেকে শুরু করে সবকিছুই তারা নিয়ন্ত্রণ করছে। এ নিয়ে পুলিশের মাঠপর্যায়ে কর্মরত অনেক কর্মকর্তা ক্ষুব্ধ। আর এসবের একটা প্রভাব তাঁদের কর্মক্ষেত্রে পড়ছে বলে কেউ কেউ মনে করছেন। এ ছাড়া সাম্প্রতিক সময়ে রাজনৈতিক উত্তাপ বেড়ে যাওয়ায় পুলিশ সদস্যদের অতিরিক্ত সময় কাজ করতে হয়। এ কারণে তাঁদের ছুটি ও বিশ্রামের সময় কমে গেছে।\r\nসর্বোপরি খুব বড় ধরনের অন্যায় না করলে পুলিশ বাহিনীতে শাস্তির তেমন কোনো নজির নেই। কোনো ঘটনা আলোচনায় এলেই সংশ্লিষ্ট পুলিশ সদস্যদের প্রত্যাহার করে নেওয়া হয়। প্রত্যাহার অবশ্য কোনো শাস্তি নয়। আর কোনো ঘটনা খুব বেশি আলোড়ন সৃষ্টি করলে শাস্তি হয় বড়জোর সাময়িক বরখাস্ত, যা কিছুদিন পরে আবার তুলে নেওয়া হয়। ফলে পুলিশের জবাবদিহির জায়গাটি প্রশ্নবিদ্ধ থেকে গেছে। এ রকম পরিস্থিতি পুলিশ সদস্যদের বেপরোয়া হয়ে উঠতে ভূমিকা রাখছে।\r\nপুলিশের সাবেক মহাপরিদর্শক এএসএম শাহজাহান এ ব্যাপারে  প্রথম আলো কে বলেন, প্রচলিত আইনে পুলিশের জবাবদিহির সুযোগ কম। তা ছাড়া রাজনৈতিক হস্তক্ষেপও আছে। এটা দিনে দিনে বাড়ছে। এখন যেসব ঘটনা ঘটছে,    এটা তারই ফল। কিন্তু পুলিশ সংস্কারের জন্য যে আইনের প্রস্তাব করা হয়েছিল, তাতে পুলিশের জবাবদিহি নিশ্চিত করার ব্যবস্থা ছিল। পুলিশ আইন সংস্কার না হলে এ পরিস্থিতি কোনো দিনই পাল্টাবে না।\r\nসংশ্লিষ্ট সূত্র জানায়, পুলিশ প্রশাসনকে যুগোপযোগী করতে জাতিসংঘ উন্নয়ন কর্মসূচি (ইউএনডিপি) ও ব্রিটিশ সাহাঘ্য সংস্থার (ডিএফআইডি) অর্থায়নে ২০০৫ সাল থেকে পুলিশ সংস্কার প্রকল্প নামে একটি প্রকল্পের কাজ শুরু হয়। প্রথম তিন বছরে ব্যয় হয় ১১৫ কোটি টাকা। এ প্রকল্পের একটি অংশ ‘বাংলাদেশ পুলিশ অধ্যাদেশ-২০০৭’ তৈরি করে। দফায় দফায় পরিবর্তনের পর খসড়াটি এখন পর্যন্ত মন্ত্রণালয়েই পড়ে আছে। সরকারের ভেতরের অংশই চায় না, আইনটি আলোর মুখ দেখুক। ইতিমধ্যে প্রকল্পের দ্বিতীয় পর্যায়ের মেয়াদ শুরু হয়েছে। অথচ এ আইনে পুলিশের জবাবদিহি নিশ্চিত করার ব্যবস্থা ছিল। রাজনৈতিক খবরদারির তেমন সুযোগ ছিল না।\r\n‘পুলিশ আগের চেয়ে ভালো হয়েছে’—সাম্প্রতিক সময়ে স্বরাষ্ট্রমন্ত্রী সাহারা খাতুনের এ মন্তব্য যেমন মাঠপর্যায়ের পুলিশ সদস্যদের খুশি করতে পারেনি, তেমনি স্বরাষ্ট্র প্রতিমন্ত্রী শামসুল হক টুকুর ‘পুলিশ থেকে নিরাপদ দূরত্বে থেকে সংবাদ সংগ্রহ করুন’ বক্তব্য পুলিশকে করেছে ক্ষুব্ধ। ফলে নানাভাবে ক্ষোভ জমা হচ্ছে পুলিশের বিভিন্ন স্তরের সদস্যদের মধ্যে।\r\nপদস্থ পুলিশ কর্মকর্তারা ক্ষোভের কথা প্রকাশ্যে স্বীকার না করলেও উদ্ভূত পরিস্থিতি নিয়ে গত বৃহস্পতিবার রাতে বৈঠক হয়েছে পুলিশ সদর দপ্তরে। এর আগে একই ধরনের বৈঠক করেছেন ঢাকা মহানগর পুলিশ ও চট্টগ্রাম মহানগর পুলিশের কর্মকর্তারা। চট্টগ্রামে পুলিশ সদস্যদের জন্য পরামর্শ সভার কাজও শুরু হয়েছে।\r\nঢাকায় বৈঠকের পর মহানগর পুলিশের কমিশনার বেনজীর আহমেদ  প্রথম আলো কে বলেন, সাম্প্রতিক সময়ে কয়েকটি ঘটনা ঘটেছে। কেন এসব ঘটনা ঘটছে, কী কারণ এবং কোন পরিস্থিতিতে এসব ঘটেছে, তা জানতে এ বৈঠক ডাকা হয়। তিনি বলেন, সবাইকে বলা হয়েছে এমন কাজ করতে হবে, যাতে সংবাদপত্রে পুলিশের কোনো নেতিবাচক ছবি না ছাপা হয়।\r\nগত ২৯ মে ঢাকার মুখ্য মহানগর আদালতের চত্বরে এক নারীর শ্লীলতাহানি এবং কয়েকজন সাংবাদিক ও আইনজীবীকে মারধর করে পুলিশ। এ ঘটনায় হাইকোর্ট স্বতঃপ্রণোদিত রুল জারি করে আট পুলিশ কর্মকর্তাকে আদালতে হাজির হতে বলেছেন। এর আগে ২৬ মে রাজধানীর আগারগাঁওয়ে  প্রথম আলো র তিন আলোকচিত্র সাংবাদিককে মারধর করে পুলিশ। এ ঘটনায়ও পুলিশের তিন কর্মকর্তাকে তলব করেছেন হাইকোর্ট। তাই এসব বিষয় নিয়ে পুলিশ বিভাগ বিব্রত, চিন্তিত পুলিশ কর্মকর্তারা।\r\nএর আগে গত ২২ এপ্রিল খুলনা সদর থানায় ছাত্রদলের এক কর্মীকে ঝুলিয়ে ও আরেকজনকে চোখ বেঁধে নির্যাতন করা হয়। এ ঘটনায় ওসিসহ চার পুলিশ সদস্যকে প্রত্যাহার করা হয়। ৩ মে ফেনী সদর উপজেলার সহকারী কমিশনার (ভূমি) নজরুল ইসলামকে লাঞ্ছিত করেন সদর থানার ভারপ্রাপ্ত কর্মকর্তা (ওসি) নাজিম উদ্দিন। এ নিয়ে অ্যাডমিনিস্ট্রেটিভ সার্ভিস অ্যাসোসিয়েশনের মহাসচিব পুলিশ সার্ভিস অ্যাসোসিয়েশনের মহাসচিবকে চিঠি দিয়ে অভিযুক্ত ওসিসহ জড়িত অন্য পুলিশ সদস্যদের বিরুদ্ধে আইনানুগ ব্যবস্থা নেওয়ার দাবি জানান। এরপর পুলিশ সদর দপ্তর ওসিকে সাময়িক বরখাস্ত করে। কিন্তু পরদিন উচ্চ আদালত সাময়িক বরখাস্তের আদেশের ওপর স্থগিতাদেশ দেন।\r\nপুলিশের মহাপরিদর্শকের দায়িত্বে থাকা পুলিশের অতিরিক্ত মহাপরিদর্শক এ কে এম শহীদুল হক এ প্রসঙ্গে বলেন, কী করে এসব অবস্থা থেকে উত্তরণ পাওয়া যায়, সে ব্যাপারে কার্যকর ব্যবস্থা নেওয়ার জন্য সব ইউনিটকে নির্দেশ দেওয়া হয়েছে।\r\nসাম্প্রতিক এসব ঘটনা নিয়ে কথা হয় পুলিশ প্রশাসনের বিভিন্ন স্তরের কর্মকর্তার সঙ্গে। এসব ঘটনায় শুধু সাধারণ মানুষ নয়, পদস্থ কর্মকর্তারাও ক্ষুব্ধ। তাঁরা মনে করেন, অতীতে দায়ী পুলিশের বিরুদ্ধে যথাযথ ও কার্যকর ব্যবস্থা না নেওয়ার কারণেই বারবার এসব ঘটনা ঘটছে। এ ছাড়া অনেকেই মনে করছেন, পুলিশ বাহিনীর শৃঙ্খলা এখন প্রশ্নবিদ্ধ। কর্মকর্তারা এমন কথাও বলেছেন, স্বরাষ্ট্রমন্ত্রী-প্রতিমন্ত্রী কিংবা পুলিশের মহাপরিদর্শকের কথাও অনেক সময় শুনছেন না থানার ওসি কিংবা কর্মকর্তারা। তাঁরা যোগাযোগ রাখছেন সরকারদলীয় বিশেষ বিশেষ রাজনৈতিক নেতা ও সাংসদদের সঙ্গে। ফলে ঢাকাসহ বিভিন্ন স্থানে গুরুত্বপূর্ণ পদগুলোতে এখন বিশেষ অঞ্চলের লোকেরাই প্রাধান্য পাচ্ছেন বলে অভিযোগ রয়েছে।\r\nতবে এ ব্যাপারে পুলিশ অ্যাসোসিয়েশনের সভাপতি মোখলেসুর রহমান ভিন্ন কথা বলেছেন। তাঁর অভিমত, কয়েকটি ঘটনা পরপর ঘটছে বলেই এ রকম মনে হচ্ছে। এসব ঘটনা কাকতালীয় হতে পারে। এসব ঘটনার মধ্যে সময়ের ব্যবধান থাকলে এ রকম মনে হতো না।\r\nসভাপতির এই বক্তব্যের সঙ্গে সহমত প্রকাশ করে পুলিশের একাধিক কর্মকর্তা বলেন, বর্তমান প্রধানমন্ত্রী প্রতিশ্রুতি দিয়েছিলেন, পরিদর্শকদের দ্বিতীয় শ্রেণী থেকে প্রথম শ্রেণী আর উপপরিদর্শকদের তৃতীয় শ্রেণী থেকে দ্বিতীয় শ্রেণীতে উন্নীত করা হবে। তিন বছর ধরে এ প্রতিশ্রুতি ঝুলে আছে। এটা একটা বড় সমস্যা। তাঁদের কেউ কেউ বলছেন, সরকার নতুন করে ২০ হাজার পুলিশ নিয়োগ করেছে। কিন্তু তাঁদের থাকার জন্য পর্যাপ্ত ব্যবস্থা নেই।\r\nকয়েকজন পুলিশ কর্মকর্তার অভিযোগ, পুলিশের বদলি ও পদোন্নতিতে এখন পুলিশ প্রশাসনের কোনো হাতে নেই। বেশির ভাগ ক্ষেত্রে রাজনৈতিক দলের নেতারা চাপ দিয়ে বদলি করতে বাধ্য করছেন। যে কারণে রাজনৈতিক তদবিরে বদলি হওয়া পুলিশ কর্মকর্তারা ঊর্ধ্বতনদের মানতে চান না। তাঁরা নিজেদের সবকিছুর ঊর্ধ্বে মনে করছেন। পেশাগত পরিচয়ের বদলে দলীয় পরিচয়ই এখন তাঁদের কাছে মুখ্য হয়ে উঠেছে। দলীয় পরিচয় দিতে তাঁরা গর্ববোধও করেন। একইভাবে মধ্যম শ্রেণীর কর্মকর্তারা নানা ধরনের সংকট তৈরি করছেন। পদোন্নতির ক্ষেত্রেও একই ঘটনা ঘটছে।\r\nসাম্প্রতিক সময়ে ৪৩ জনকে ডিঙিয়ে ৩৬ জন পুলিশ কর্মকর্তাকে পুলিশ সুপার হিসেবে পদোন্নতি দেওয়া হয়। এ ক্ষেত্রে দলীয় বিবেচনাই প্রাধান্য পায় বলে অভিযোগ আছে। এসব কর্মকর্তার মধ্যে একজন হারুন অর রশীদ। ৪২ জনকে ডিঙিয়ে তাঁকে মানিকগঞ্জের এসপি করা হয়েছিল। এর এক সপ্তাহের মাথায় তাঁকে ঢাকার লালবাগে উপকমিশনার করা হয়েছে। গত বছরের ৬ জুলাই সংসদ ভবনের সামনে বিরোধীদলীয় চিফ হুইপ জয়নুল আবদিন ফারুককে মারধর করে তিনি সমালোচিত হ ন ।","status":true,"publishDate":{"$date":{"$numberLong":"1328464800000"}},"createdAt":{"$date":{"$numberLong":"1751554667617"}},"__v":{"$numberInt":"0"}}
{"_id":{"$oid":"68669ad763805761f3fc23a1"},"image":"image-1751554775958.webp","title":"কম দামের গাড়ি বেশি দামে কেনা  ২৫০০ সিসির দামে ২২০০ সিসির গাড়ি কিনছে পুলিশ ","description":"কামরুল হাসান  ও  রোজিনা ইসলাম\r\n গণ খাতে ক্রয় নীতিমালা (পাবলিক প্রকিউরমেন্ট রুলস-পিপিআর) লঙ্ঘন করে ২৫০০ সিসির ডাবল কেবিন পিকআপ কেনার কার্যাদেশ দিয়েছিল পুলিশ সদর দপ্তর। সরবরাহকারী প্রতিষ্ঠান এ দামে অর্ধেক গাড়ি সরবরাহ করে। বাকি অর্ধেকের ক্ষেত্রে বলা হয়, একই দামে ২২০০ সিসির গাড়ি নিতে হবে। এখন সেভাবেই ২৫০০ সিসির দামে ২২০০ সিসির গাড়ি কিনছে পুলিশ।\r\nদুর্নীতি দমন কমিশনের (দুদক) কর্মকর্তারা জানান, রাষ্ট্রায়ত্ত প্রতিষ্ঠান প্রগতি ইন্ডাস্ট্রিজ লিমিটেডের মাধ্যমে এসব গাড়ি কেনার ক্ষেত্রে দুর্নীতির অভিযোগ পাওয়া গেছে। দুদক এসব অভিযোগ খতিয়ে দেখতে শুরু করেছে।\r\nজানতে চাইলে দুদকের চেয়ারম্যান গোলাম রহমান  প্রথম আলো কে বলেন, গাড়ি কেনার বিষয়ে অনিয়মের অভিযোগ আসায় পুলিশের কাছ থেকে কাগজপত্র চাওয়া হয়েছে। বিষয়টির অনুসন্ধান চলছে।\r\nপুলিশের মহাপরিদর্শক (আইজি) হাসান মাহমুদ খন্দকার এ অভিযোগ অস্বীকার করে বলেন, মন্ত্রণালয়ের অনুমতি নিয়েই এসব যানবাহন কেনা হয়েছে। এতে অনিয়ম হওয়ার কোনো সুযোগ ছিল না।\r\nস্বরাষ্ট্র মন্ত্রণালয় সূত্র জানায়, বিভিন্ন থানায় সরবরাহের জন্য ডাবল কেবিন পিকআপ কেনার জন্য মন্ত্রণালয় থেকে প্রথম দফায় ৬০ কোটি টাকা বরাদ্দ দেওয়া হয়। পরে এ বরাদ্দ আরও বাড়ানো হয়। পুলিশ সদর দপ্তর এসব গাড়ি প্রতিযোগিতামূলক দরে কেনার জন্য দরপত্র না ডেকে রাষ্ট্রায়ত্ত প্রতিষ্ঠান প্রগতি ইন্ডাস্ট্রিজ লিমিটেডকে সরবরাহ করার আদেশ দেয়। প্রগতি মাত্র দুটি প্রতিষ্ঠানের দর প্রথম দফা পুলিশ সদর দপ্তরে পাঠায়। ওই দাম অস্বাভাবিক হওয়ায় আবার দর চাওয়া হয়। এরপর প্রগতি কিছু কমিয়ে নতুন দর দেয়। প্রগতি যে দুটি প্রতিষ্ঠানের দর দেয়, তার একটি ছিল জাপানের মিৎসুবিশি করপোরেশন এবং অপরটি যুক্তরাজ্যের ফোর্ড মোটর কোম্পানি। দুটি প্রতিষ্ঠানের দরে সামান্য হেরফের হওয়ায় শেষ পর্যন্ত ফোর্ড বÊান্ডের গাড়িই নির্ধারণ করে পুলিশ সদর দপ্তর। সেই অনুযায়ী রাষ্ট্রায়ত্ত প্রতিষ্ঠান প্রগতি ইন্ডাস্ট্রিজ লিমিটেডকে গাড়ি সরবরাহের জন্য ক্রয় আদেশ দেয় পুলিশ প্রশাসন। এরপর প্রগতি ঋণপত্র (এলসি) খোলে। ফোর্ড ব্র্যান্ডের এসব গাড়ির উৎপাদনকারী দেশ কানাডা বলে উল্লেখ রয়েছে।\r\nস্বরাষ্ট্র মন্ত্রণালয়ের কাগজপত্রে দেখা গেছে, পুলিশের জন্য কেনা ২১৪টি পিকআপই কানাডায় তৈরি। এগুলোর শীতাতপ নিয়ন্ত্রণব্যবস্থা, জানালা, দরজা ও গিয়ারব্যবস্থা স্বয়ংক্রিয় (অটোমেটিক ট্রান্সমিশন)। প্রতিটি গাড়ির শুল্ক বাদে দাম নির্ধারণ করা হয়েছে ১৮ লাখ ১০ হাজার টাকা (২৩ হাজার ৮৫০ ডলার)। গাড়ি বিক্রি থেকে প্রগতি কমিশন পাবে প্রতিটির জন্য ৪০০ ডলার করে। শুল্কসহ প্রতিটি গাড়ির দাম ৪০ লাখ টাকার মতো হতে পারে বলে জানা গেছে। \r\nনাম প্রকাশে অনিচ্ছুক স্বরাষ্ট্র মন্ত্রণালয়ের একাধিক কর্মকর্তা স্বীকার করেছেন, এভাবে গাড়ি কেনার সিদ্ধান্ত গণ খাতে ক্রয় নীতিমালার সম্পূর্ণ পরিপন্থী। নীতিমালার ৭৬(ছ) ধারা অনুযায়ী, কেবল সরকারি শিল্প-কারখানায় উৎপাদিত পণ্যই সরকারের নিজস্ব অর্থে সরাসরি ক্রয় করা যাবে। কিন্তু ফোর্ড ব্র্যান্ডের ডাবল কেবিন পিকআপ প্রগতির নিজস্ব কারখানায় উৎপাদিত বা সংযোজনকৃত গাড়ি নয়। কাজেই প্রগতিকে এ গাড়ি সরবরাহের কার্যাদেশ দেওয়া পিপিআরের সুস্পষ্ট লঙ্ঘন বলেই সংশ্লিষ্ট ব্যক্তিরা মনে করছেন।\r\nপুলিশের কেনাকাটার দায়িত্বে নিয়োজিত এআইজি (ইএন্ডটি) শফিউল ইসলাম বলেন, ‘দুদক থেকে প্রগতির গাড়ি কেনার প্রক্রিয়া ও দাম জানতে চাওয়া হয়েছে। আমরা তা বলেছি। এতে কোনো দুর্নীতির কথা বলা হয়নি।’\r\nপুলিশ সদর দপ্তরের কর্মকর্তারা জানান, এভাবে কার্যাদেশ দেওয়ার পর প্রথম চালানের ১০৫টি গাড়ি থাইল্যান্ডের একটি কোম্পানির মাধ্যমে গত জানুয়ারি মাসে ফোর্ড সরবরাহ করে। এরপর প্রগতির পক্ষ থেকে বলা হয়, সরবরাহকারী প্রতিষ্ঠান বাকি ১০৯টি গাড়ি আর সরবরাহ করতে পারবে না। কারণ হিসেবে বলা হয়, থাইল্যান্ডে বন্যার কারণে গাড়ি সরবরাহ করতে তারা অপারগতা প্রকাশ করে। এরপর তারা প্রস্তাব করে, একই দামে ২২০০ সিসির গাড়ি তাদের কাছে মজুদ আছে। ২৫০০ সিসির বদলে তারা ২২০০ সিসির গাড়ি সরবরাহ করতে পারবে। \r\nসূত্র জানায়, এ প্রস্তাবের পরিপ্রেক্ষিতে আট সদস্যের একটি প্রতিনিধিদল থাইল্যান্ড সফর করে। সেই দল ফিরে এসে কম সিসির গাড়ি সরবরাহ করার পক্ষে মতামত দেয়। এরপর ২৫০০ সিসির বদলে ২২০০ সিসি গাড়ি কেনার সিদ্ধান্ত হয়। গত মাসে বাকি ১০৯টি গাড়ি চট্টগ্রামে আসে। এগুলো এখন ছাড় করানোর অপেক্ষায় বন্দরে রয়েছে।\r\nএভাবে বেশি দামে কম সিসির গাড়ি কেনার ব্যাপারে জানতে চাইলে স্বরাষ্ট্র মন্ত্রণালয়ের অতিরিক্ত সচিব মাইনুদ্দিন বলেন, সিসি কম হলেও এসব গাড়ি ভালো মানের। জাহাজীকরণের আগে তাঁরা এটা যাচাই করেছেন। এর ধারণক্ষমতাও বেশি। সে কারণে একই দামে কেনা হয়েছে। এতে কোনো অনিয়ম হয়নি বলে তিনি দাবি করেন। \r\nজানা গেছে, বাংলাদেশ পুলিশ এই প্রথম ফোর্ড ব্র্যান্ডের গাড়ি ব্যবহার করবে। যদিও এখানে ফোর্ডের কোনো মেরামত কারখানা নেই। তা ছাড়া প্রতিযোগিতামূলক দর চাওয়া হলে আরও কম দামে আরও ভালো বÊ্যান্ডের গাড়ি কেনা যেত বলেও সংশ্লিষ্ট ব্যক্তিরা মনে করছেন।\r\n","status":true,"publishDate":{"$date":{"$numberLong":"1340560800000"}},"createdAt":{"$date":{"$numberLong":"1751554775975"}},"__v":{"$numberInt":"0"}}
{"_id":{"$oid":"68669aff63805761f3fc23a5"},"image":"image-1751554815506.webp","title":"যন্ত্রে পাঠযোগ্য পাসপোর্টও জাল","description":"যন্ত্রে পাঠযোগ্য পাসপোর্টও (এমআরপি) জাল হচ্ছে। সুরক্ষিত নিরাপত্তাব্যবস্থা সত্ত্বেও এসব পাসপোর্ট জাল করছে একটি চক্র। বিশেষ শাখার অভিবাসন পুলিশ এ ধরনের চারটি জাল পাসপোর্ট জব্দ করেছে। এ নিয়ে দুটি মামলা হয়েছে।\r\nবহিরাগমন ও পাসপোর্ট অধিদপ্তরের মহাপরিচালক আবদুল মাবুদ এমআরপি জাল করার কথা স্বীকার করে  প্রথম আলো কে বলেন, কীভাবে এ ঘটনা ঘটেছে, কারা এর সঙ্গে জড়িত, তা খতিয়ে দেখতে একটি কমিটি করা হয়েছে।\r\n‘ইন্ট্রোডিউসিং অব মেশিন রিডেবল পাসপোর্ট অ্যান্ড মেশিন রিডেবল ভিসা ইন বাংলাদেশ’-এর প্রকল্প পরিচালক ব্রিগেডিয়ার জেনারেল মো. রেফায়েত উল্লাহ  প্রথম আলো কে বলেন, পাসপোর্ট কার্যালয় থেকে এমআরপির ছাপানো অনেক বই চুরি হয়ে গেছে। সেই চুরি করা বই নিয়ে পাসপোর্ট জাল করা হচ্ছে। বিষয়টি উদ্বেগজনক বলে তিনি উল্লেখ করেন।\r\nঅভিবাসন পুলিশের সংশ্লিষ্ট কর্মকর্তারা জানান, ৮ জুন মমতাজ বেগম, সৈয়দ উল্লাহ ও গোলবাহার নামের তিনজন বিজি ০৩৫ বিমানে করে দুবাই যাওয়ার জন্য বিমানবন্দরে আসেন। ইমিগ্রেশন কর্মকর্তারা পাসপোর্টগুলো পরীক্ষার পর প্রাথমিকভাবে সন্দেহ করে তাঁদের যাত্রা স্থগিত করেন। এর কয়েক দিন পর ৩০ জুন মেহেরুননেছা নামের আরেক নারী ইকে-৫৮৩ বিমানযোগে দুবাই যাওয়ার জন্য বিমানবন্দরে আসেন। তাঁর পাসপোর্ট নিয়েও সংশ্লিষ্ট কর্মকর্তাদের সন্দেহ হয়। এরপর সেটি জব্দ করে অভিবাসন পুলিশ। \r\nঅভিবাসন পুলিশের একজন কর্মকর্তা বলেন, প্রথম তিনটি পাসপোর্ট জব্দ করার পর মানিক হোসেন নামের এক ব্যক্তি এসে পাসপোর্টগুলো সঠিক এবং যাত্রীরা তাঁর আত্মীয় বলে দাবি করেন। পরে তদন্তে পুলিশ জানতে পারে, মানিক নিজেই পাসপোর্ট তৈরির ব্যাপারে দালালি করেন। তাঁর মাধ্যমেই এসব পাসপোর্ট করা হয়েছে। এ ছাড়া পাসপোর্টধারীদের সবার ঠিকানা ভুয়া। তাঁরা সবাই মিয়ানমারের নাগরিক (রোহিঙ্গা)। তবে ওই ঘটনার পর থেকে মানিক গা ঢাকা দিয়েছেন। দ্বিতীয় পাসপোর্টের ব্যাপারে পুলিশ জানতে পারে, শিমুল নামের এক দালাল ১২ হাজার টাকার বিনিময়ে পাসপোর্টটি করে দেন। শিমুলকেও পুলিশ ধরতে পারেনি।\r\nপুলিশের বিশেষ শাখার পরীক্ষাগারে (ডকুমেন্ট অ্যানালাইসিস সেন্টার—ডিএসি) চারটি পাসপোর্ট পরীক্ষা করে দেখা যায়, এমআরপি পাসপোর্টের ৩৮টি নিরাপত্তা চিহ্নের মধ্যে তিনটি দৃশ্যমান হচ্ছে না। অন্য চিহ্নগুলো সঠিক ও স্বাভাবিক অবস্থায় রয়েছে। কর্মকর্তারা এসব পাসপোর্ট দেখে বিস্মিত হন। এরপর ডাকা হয় পাসপোর্ট সরবরাহকারী প্রতিষ্ঠান আইরিশ-জেভি ও এমআরপি প্রকল্পের কর্মকর্তাদের। তাঁরা জব্দ করা চারটি পাসপোর্ট পরীক্ষা করে বলেন, সব পাসপোর্টই আইরিশ-জেভির মেশিনে তৈরি করা আসল পাসপোর্ট। জাল চক্রটি শুধু জীবনবৃত্তান্তের পাতাটি বদল করেছে। অন্য তথ্য সঠিক। এরপর এ ঘটনায় বিমানবন্দর থানায় দুটি মামলা করা হয়। \r\nবিমানবন্দর থানার ভারপ্রাপ্ত কর্মকর্তা (ওসি) শামসুদ্দিন সালেহ আহমেদ চৌধুরী বলেন, দুটি মামলার মধ্যে একটি মামলায় মেহেরুননেছা নামের এক নারীকে আটক করা হয়েছে। পুলিশের জিজ্ঞাসাবাদে তিনি বলেছেন, দালালদের মাধ্যমে তিনি এ পাসপোর্ট সংগ্রহ করেন। অন্য মামলার সব আসামি পলাতক।\r\nবিদেশে ছাপানো পাসপোর্ট কী করে দালাল চক্রের হাতে গেল, জানতে চাইলে পাসপোর্ট সরবরাহকারী প্রতিষ্ঠান আইরিশের প্রধান সমন্বয়ক সৈয়দ এ হাবিব বলেন, তাঁদের ধারণা, আসল পাসপোর্ট কেউ চুরি করেছে। চুরি করা আসল বইয়ের ভেতরের পাতা, যেখানে বাহকের ছবি ও তথ্য থাকে, সেটা বদল করা হচ্ছে। সেই পাতাটি আসল বইয়ের সঙ্গে মিলিয়ে ছাপা হয়েছে।\r\nতবে বহিরাগমন ও পাসপোর্ট অধিদপ্তরের মহাপরিচালক আবদুল মাবুদ  প্রথম আলো র কাছে পাসপোর্ট বই চুরির কথা অস্বীকার করেন। তিনি বলেন, পাসপোর্টগুলো অধিদপ্তর থেকে চুরি হয়েছে, নাকি অন্য কোথা থেকে এসেছে, তা তদন্ত না করে বলা যাবে না। তাঁর দাবি, অধিদপ্তর থেকে কোনো পাসপোর্ট বই চুরি হয়নি।\r\nসূত্র জানায়, আন্তর্জাতিক বেসামরিক বিমান চলাচল কতৃ‌র্পক্ষের তত্ত্বাবধানে ১৯০টি দেশের মধ্যে সম্পাদিত চুক্তি অনুসারে ২০১১ সালের ১ এপ্রিল থেকে সব দেশকে স্বয়ংক্রিয় যন্ত্রের মাধ্যমে পাঠযোগ্য পাসপোর্ট ও ভিসার প্রচলন করার সিদ্ধান্ত হয়। সেই চুক্তির শর্তানুসারে বাংলাদেশ এ প্রকল্প হাতে নেয়। ২০১০ সালের ১ এপ্রিল থেকে দেশে এমআরপি পাসপোর্ট চালু হয়। এ প্রকল্পের আওতায় তিন বছরে ৬৬ লাখ পাসপোর্ট ও ১৫ লাখ ভিসা স্টিকার দেওয়া হয়েছে। তিন বছরের জন্য এ খাতে সরকারের ব্যয় হচ্ছে ৫২৬ কোটি ১৪ লাখ টাকা। এ ব্যবস্থায় এ পর্যন্ত ২৫ লাখ পাসপোর্ট বই ছাপানোর পর বিতরণ করা হয়েছে। বাংলাদেশ সেনাবাহিনী এ প্রকল্পটি বাস্তবায়ন করছে। প্রকল্পের শুরুতে বলা হয়েছিল, এমআরপি পাসপোর্টে ব্যক্তির সব তথ্য বিশেষ সংকেতের মতো করে থাকবে। এতে ব্যক্তির হাতের ছাপও সংযুক্ত থাকবে। এ ব্যবস্থায় কেউ পাসপোর্ট নকল করতে ও একাধিক পাসপোর্ট নিতে পারবে না। কিন্তু প্রকল্প শুরুর দুই বছরের মাথায় সেই ব্যবস্থা প্রশ্নের মুখে পড় ল । \r\n \r\n","status":true,"publishDate":{"$date":{"$numberLong":"1341424800000"}},"createdAt":{"$date":{"$numberLong":"1751554815521"}},"__v":{"$numberInt":"0"}}
{"_id":{"$oid":"68669b2263805761f3fc23a9"},"image":"image-1751554850767.webp","title":"পুলিশের ভেতরে-বাইরে পুলিশ চলছে রাজনৈতিক তদবিরে, চাপা ক্ষোভ","description":"পুলিশের নিয়োগ থেকে শুরু করে পদোন্নতি-বদলি এমনকি জাতিসংঘ শান্তিরক্ষা মিশনে যাওয়া—সবকিছুতেই চলছে রাজনৈতিক তদবির। ‘ভালো’ বদলি বা পদোন্নতি পেতে পুলিশ কর্মকর্তারা দৌড়াচ্ছেন রাজনৈতিক নেতাদের পেছনে। ফলে মাঠপর্যায়ের কর্মকর্তাদের ওপর নিয়ন্ত্রণ হারাচ্ছে সদর দপ্তর।\r\nথানার ভারপ্রাপ্ত কর্মকর্তারা (ওসি) কথা শোনেন না পুলিশ সুপারদের, এ অভিযোগ অনেক পুরোনো। এখন সদর দপ্তরের ঊর্ধ্বতন কর্মকর্তারাও বলছেন, মাঠপর্যায়ের কর্মকর্তারা কথা শোনেন না। কারণ, তাঁদের বদলি-পদোন্নতি, মিশনে যাওয়া এখন আর সদর দপ্তরের হাতে নেই। পুলিশ কর্মকর্তারা স্বীকার করেছেন, বাহিনীতে এখন দুটি বিষয় নিয়ে পুলিশ কর্মকর্তাদের মধ্যে চাপা অসন্তোষ রয়েছে। একটি বিভাগীয় কর্মকর্তাদের পদোন্নতি-বঞ্চিত করা, আরেকটি পুলিশ পরিদর্শক ও উপপরিদর্শকদের পদ উন্নীত না করা।\r\nপুলিশের সাবেক মহাপরিদর্শক (আইজিপি) এএসএম শাহজাহান এ প্রসঙ্গে বলেন, পুলিশের বদলি, পদোন্নতি, মিশনে যাওয়া—এসব স্বচ্ছ না হলে বাহিনীর কাজের ওপর এর প্রভাব পড়বে। এটা অবশ্যই নিয়মিত হওয়া উচিত।\r\nবর্তমান আইজিপি হাসান মাহমুদ খন্দকার বলেন, সদর দপ্তরের কথা না শুনলে এত বড় বাহিনী চলছে কী করে। তিনি বলেন, দাবি থাকা অস্বাভাবিক নয়। এ নিয়ে ক্ষোভ থাকলেও থাকতে পারে। কিন্তু শৃঙ্খলাবহিভূ‌র্ত কিছুই হচ্ছে না।\r\n নিয়োগ:  ২০১০ সালে পত্রিকায় বিজ্ঞাপন দিয়ে ৪৩৪ জন উপপরিদর্শক (এসআই) নিয়োগের প্রক্রিয়া শুরু হয়। লিখিত পরীক্ষার আগেই ১০ জন মন্ত্রী-প্রতিমন্ত্রী ও ৩৩ সাংসদ ২০০ প্রার্থীর জন্য সুপারিশ করেন। গত দুই বছরে নিয়োগ পেয়েছেন দুই হাজার ৪২৮ জন এসআই। অভিযোগ উঠেছে, বেশির ভাগ নিয়োগ হয়েছে সরকারি দলের নেতাদের সুপারিশে। নিয়োগের জন্য লেনদেন হয়েছে বলেও অভিযোগ আছে।\r\nপুলিশ সদর দপ্তরের নিয়োগ ও প্রশিক্ষণ শাখা সূত্র জানায়, বর্তমান সরকার ক্ষমতায় এসে ৩২ হাজার ৩১ জন পুলিশ নিয়োগের কথা ঘোষণা করে। তিন বছরে ২৭ হাজার নিয়োগ দেওয়া হয়েছে। বাকিদের নিয়োগ দেওয়ার প্রক্রিয়া চলছে। বর্তমানে পুলিশ বাহিনীর সদস্যসংখ্যা এক লাখ ৪৮ হাজার ২০০। এর মধ্যে কনস্টেবল এক লাখ চার হাজার।\r\nপুলিশ কর্মকর্তাদের অভিযোগ, এসব নিয়োগের পুরোটা এখন তাঁদের হাতে নেই। ২০১০ সালে স্বরাষ্ট্র মন্ত্রণালয় সূত্রে পাওয়া তালিকায় দেখা গেছে, এসব নিয়োগে মন্ত্রী-প্রতিমন্ত্রী, মেয়র, সাংসদ, সচিব, প্রধানমন্ত্রীর কার্যালয়ের একাধিক কর্মকর্তা, সরকারি দলের নেতা, এমনকি কর্মীরাও তদবির করেছেন।\r\nবেশির ভাগ জেলায় পুলিশ কনস্টেবল পদে লোক নিয়োগ করা হয়েছে সাংসদের দেওয়া তালিকা অনুসারে। একাধিক জেলার পুলিশ সুপার এসব নিয়ে আইজিপির কাছে অভিযোগও করেন। একটি জেলার পুলিশ সুপার নিয়োগ স্থগিতও করেছিলেন। নিয়োগ পাওয়ার ক্ষেত্রে মুক্তিযোদ্ধা সনদ জাল করার ঘটনাও ঘটেছে। গত বছর এমন একটি ঘটনা ধরা পড়ার পর ২২ জন প্রার্থীকে গ্রেপ্তার করা হয়।\r\nশুধু তাই নয়, জেলায় এসআই পদের কোটা বাড়ানোর ব্যাপারেও মন্ত্রী-প্রতিমন্ত্রী ও সাংসদেরা তদবির চালিয়েছেন।\r\nসাবেক আইজিপি ইসমাইল হোসেন গত ২ জুন  প্রথম আলো র গোলটেবিল আলোচনায় বলেন, পুলিশের নিয়োগ-বদলি স্বচ্ছ নয়। এটা করা হচ্ছে দলের তালিকা অনুসারে। এতে কখনো ভালো পুলিশ আশা করা যাবে না।\r\nআইজিপি হাসান মাহমুদ খন্দকার বলেন, সুপারিশ যে কেউ করতে পারেন, সেটা বড় ব্যাপার নয়। কিন্তু কীভাবে নিয়োগ দেওয়া হচ্ছে, সেটাই বড় ব্যাপার। নিয়োগ কমিটি যোগ্যতার ভিত্তিতেই নিয়োগ দিয়ে থাকে, সুপারিশে নয়। \r\n শান্তিরক্ষা মিশন:  পুলিশ সদর দপ্তর সূত্র জানায়, জাতিসংঘ শান্তিরক্ষা মিশনে যেতেও পুলিশ কর্মকর্তারা রাজনৈতিক নেতাদের তদবির নিয়ে হাজির হচ্ছেন। স্বরাষ্ট্র মন্ত্রণালয় থেকে রীতিমতো তালিকা পাঠিয়ে মিশনে লোক পাঠাতে বলা হচ্ছে। শুধু রাজনৈতিক নেতারাই যে তালিকা করছেন তা নয়, অনেক আমলাও নিজের পছন্দের লোকের নাম তালিকায় ঢুকিয়ে দিচ্ছেন।\r\nনাম প্রকাশে অনিচ্ছুক পুলিশ সদর দপ্তরের কর্মকর্তারা জানান, রাজনৈতিক তদবিরের কারণে যোগ্য পুলিশ সদস্যরা শান্তিরক্ষা মিশনে যেতে পারছেন না। এ নিয়ে বাহিনীর সদস্যদের মধ্যে ক্ষোভ রয়েছে।\r\nজানতে চাইলে পুলিশ প্রশাসনের অতিরিক্ত মহাপরিদর্শক এ কে এম শহীদুল হক  প্রথম আলো কে বলেন, এ ধরনের অভিযোগ সঠিক নয়। পুলিশ প্রশাসন বৈধ তালিকা অনুসারেই সদস্যদের শান্তিরক্ষা মিশনে পাঠায়।\r\n পদ উন্নীতকরণ:  প্রধানমন্ত্রীর ঘোষণার পরও পুলিশের পরিদর্শকদের পদমর্যাদা প্রথম শ্রেণী এবং উপপরিদর্শকদের পদমর্যাদা দ্বিতীয় শ্রেণীতে উন্নীত না হওয়ায় ক্ষুব্ধ হয়েছেন মাঠপর্যায়ের সদস্যরা। পরিদর্শক (ইন্সপেক্টর) থেকে কনস্টেবল পর্যায়ের পুলিশ সদস্যদের নিয়ে গঠিত বাংলাদেশ পুলিশ অ্যাসোসিয়েশনের নেতারা মনে করেন, এর পেছনে একজন মন্ত্রীর ভূমিকা রয়েছে।\r\nপদমর্যাদার উন্নয়ন-সংক্রান্ত ফাইল ওই মন্ত্রীর মন্ত্রণালয়ের টেবিলে পড়ে আছে বলে দাবি করে পুলিশ অ্যাসোসিয়েশনের সভাপতি সিরাজুল ইসলাম  প্রথম আলো কে বলেন, প্রধানমন্ত্রী দুবার বলার পরও এ-সংক্রান্ত ফাইল অর্থমন্ত্রীর টেবিলে পড়ে আছে। এ নিয়ে তাঁরা ওই মন্ত্রীর সঙ্গে দেখা করার চেষ্টা করছেন বলেও জানান।\r\nপুলিশ সদর দপ্তরের নিয়োগ ও মানবসম্পদ বিভাগের অতিরিক্ত উপমহাপরিদর্শক আতিকুল ইসলাম  প্রথম আলো কে বলেন, এ ধরনের পদোন্নতির বিরোধিতা করে অর্থ মন্ত্রণালয় থেকে ফাইলটি প্রধানমন্ত্রীর কার্যালয়ে পাঠানো হয়েছিল। কিন্তু প্রধানমন্ত্রীর কার্যালয় থেকে সেটা ফেরত পাঠিয়ে অবিলম্বে এ ব্যাপারে প্রজ্ঞাপন জারির আদেশ দেওয়া হয়েছে।\r\nপুলিশ অ্যাসোসিয়েশনের নেতারা বিষয়টি নিয়ে পুলিশের অতিরিক্ত মহাপরিদর্শক শহীদুল হকের সঙ্গে দেখা করে ক্ষোভ প্রকাশ করেন। এ বিষয়ে শহীদুল হক বলেন, ‘আমার সঙ্গে দেখা করে তাঁরা ক্ষোভের কথা জানিয়েছেন। পুলিশ একটি সুশৃঙ্খল বাহিনী। সে অনুযায়ী তাদের কাজ করার পরামর্শ দিয়েছি।’\r\n বদলি-পদোন্নতি:  কয়েকজন পুলিশ কর্মকর্তার অভিযোগ, পুলিশের বদলি ও পদোন্নতিতে এখন পুলিশ প্রশাসনের কোনো হাত নেই। বেশির ভাগ ক্ষেত্রে রাজনৈতিক দলের নেতারা চাপ দিয়ে বদলি করতে বাধ্য করছেন। সর্বশেষ ১৪৬ কর্মকর্তার পদোন্নতির ক্ষেত্রেও একই ঘটনা ঘটছে। এতে ৪৩ জনকে ডিঙিয়ে ৩৯ জনকে পদোন্নতি দেওয়া হয়। সংসদ ভবনের সামনে প্রকাশ্যে বিরোধীদলীয় চিফ হুইপকে নির্যাতনকারী কর্মকর্তা হারুন-অর-রশীদকে পদোন্নতি দিতে ৪৩ জনকে ডিঙানো হয়েছে। তেজগাঁও বিভাগের তৎকালীন অতিরিক্ত উপকমিশনার হারুন এখন লালবাগ বিভাগের উপকমিশনার হিসেবে দায়িত্ব পালন করছেন।\r\nসবচেয়ে বড় অসন্তোষ বিভাগীয় পদোন্নতিপ্রাপ্ত কর্মকর্তাদের পদোন্নতি না দেওয়া নিয়ে। ইন্সপেক্টর থেকে সহকারী পুলিশ সুপার পদে পদোন্নতি পাওয়া কয়েকজন কর্মকর্তা বলেন, সরকারি নিয়ম অনুসারে একই বছরে পদোন্নতিপ্রাপ্ত বিভাগীয় কর্মকর্তারা বিসিএসের মাধ্যমে সরাসরি নিয়োগ পাওয়া কর্মকর্তাদের ওপরে জ্যেষ্ঠতা পাবেন। কিন্তু চলতি বছর অতিরিক্ত পুলিশ সুপার পদে পদোন্নতির ক্ষেত্রে এই নিয়ম মানা হচ্ছে না বলে অভিযোগ কর্মকর্তাদের। এখন ২৫তম বিসিএসে নিয়োগ পাওয়া কয়েকজন কর্মকর্তাকে জ্যেষ্ঠতা দিয়ে অতিরিক্ত পুলিশ সুপার পদে নিয়োগ দেওয়ার চেষ্টা চলছে। যার কারণে বঞ্চিত হবেন বিভাগীয় পদোন্নতি পাওয়া ৪৩ জন কর্মকর্তা।\r\nজানতে চাইলে স্বরাষ্ট্রসচিব সি কিউ কে মুশতাক আহমদ  প্রথম আলো কে বলেন, বদলি, পদোন্নতি—এসব নিয়ে কিছুটা অসন্তোষ থাকতে পারে। তবে পর্যায়ক্রমে এসব ঠিক করা হচ্ছে। কাউকে বঞ্চিত করা হচ্ছে না। তবে নিয়োগ ও মিশনে যাওয়ার ব্যাপারে যে অভিযোগ করা হচ্ছে তা ঠিক নয়। নিয়মের বাইরে কিছুই করা হচ্ছে না। \r\n থানা প্রশাসন:  স্বরাষ্ট্রমন্ত্রী-প্রতিমন্ত্রী কিংবা পুলিশের মহাপরিদর্শকের কথাও অনেক সময় শুনছেন না থানার ওসি কিংবা কর্মকর্তারা। তাঁরা যোগাযোগ রাখছেন রাজনীতিবিদদের সঙ্গে। ফলে ঢাকাসহ বিভিন্ন স্থানে গুরুত্বপূর্ণ পদগুলোতে এখন সরকারি দলের আশীর্বাদপুষ্ট লোকদেরই প্রাধান্য। রাজধানীর থানার ক্ষেত্রে সবচেয়ে বড় অভিযোগ, রাজনৈতিক তদবির ছাড়া মামলা হচ্ছে না। আসামি গ্রেপ্তার, মামলা থেকে আসামির নাম বাদ দেওয়া থেকে শুরু করে সবকিছুই হচ্ছে রাজনৈতিক প্রভাবের কারণে। ওসি নিয়োগ, বদলি, থানা বদল সবকিছুই করছেন রাজনৈতিক দলের নেতারা। রাজনৈতিক তদবিরে বদলি হওয়া পুলিশ কর্মকর্তারা ঊর্ধ্বতনদের মানতে চান না। তাঁরা নিজেদের সবকিছুর ঊর্ধ্বে মনে করছেন। এ ধরনের মধ্যম শ্রেণীর কর্মকর্তারা বাহিনীতে নানা ধরনের সংকট তৈরি করছেন বলে অনেকে মনে করছেন।\r\nতবে ঢাকা মহানগর পুলিশ কমিশনারের মুখপাত্র মনিরুল ইসলাম বলেন, থানার ওসিরা কথা শোনেন না, এ অভিযোগ সঠিক নয়। কারও বিরুদ্ধে অভিযোগ পাওয়া গেলে অবশ্যই ব্যবস্থা নেওয়া হবে।\r\nধানমন্ডি থানার সদ্য বদলি হওয়া ওসি মনিরুজ্জামান একজন সাংসদকে লাঞ্ছিত করেছিলেন। পরে দুর্ঘটনায় একজন সাংবাদিক নিহত হওয়ার পর ওই ওসি সাংবাদিকদের সঙ্গেও মারমুখী আচরণ করেন। পরে সাংবাদিকেরা প্রায় এক মাস আন্দোলন, থানা ঘেরাও করার পর তাঁকে সরানো হয়। অভিযোগ আছে, ধানমন্ডি এলাকার সাংসদের ঘনিষ্ঠ হওয়ার সুবাদে তাঁকে ঊর্ধ্বতন কর্মকর্তারাও কিছু করতে পারছেন না।\r\nঢাকা জেলার আশুলিয়া থানার ওসিকে বদলির পর রাজনৈতিক চাপে আবারও তাঁকে আগের পদে বহাল করতে বাধ্য হয়েছিলেন ঢাকা রেঞ্জের তৎকালীন ডিআইজি মোখলেসুর রহমান। \r\n","status":true,"publishDate":{"$date":{"$numberLong":"1341684000000"}},"createdAt":{"$date":{"$numberLong":"1751554850828"}},"__v":{"$numberInt":"0"}}
{"_id":{"$oid":"68669b6c63805761f3fc23ad"},"image":"image-1751554923995.webp","title":"কারাগারে বসেই চাঁদাবাজি  বন্দী সন্ত্রাসীরা ব্যবসায়ীদের ফোন করে তুলে নিচ্ছেন মোটা অঙ্কের টাকা ","description":"‘সাত দিনের মধ্যে ১০ লাখ টাকা দিবি, নইলে ব্যবসা-বাণিজ্য সব বন্ধ। কারখানা থেকে মাল বের হবে না।’ এভাবেই চাঁদা চেয়ে  তৈরি পোশাক কারখানার এক ব্যবসায়ীকে ফোন করেন অস্ত্র মামলার আসামি আসাদ। শীর্ষ সন্ত্রাসী বিকাশের এই সহযোগী এখন গাজীপুরের কাশিমপুর কারাগারে বন্দী। ২৩ জুলাই বেলা ১১টায় মুঠোফোন কলটি রেকর্ড করা হয়।\r\nঢাকা মহানগর পুলিশের এক উপকমিশনার  প্রথম আলো কে বলেন, সন্ত্রাসীর ফোন অনুসন্ধান করে তাঁরা জানতে পারেন, চাঁদা চেয়ে এই কলটি এসেছিল কাশিমপুর টাওয়ার থেকে।\r\nশুধু তৈরি পোশাক কারখানার মালিক নন, রাজধানীর বিভিন্ন এলাকা, বিপণিবিতান ও ব্যবসাপ্রতিষ্ঠানের মালিক-কর্মচারীদের সঙ্গে কথা বলে চাঁদাবাজির ভয়াবহ চিত্র পাওয়া গেছে। ব্যবসায়ীদের অভিযোগ, কারাবন্দী সন্ত্রাসীরা ফোনে অথবা চিরকুট পাঠিয়ে চাঁদা আদায় করছেন। এ ক্ষেত্রে সহায়তা করছেন কারাগার ও আদালতের একশ্রেণীর অসাধু কর্মচারী।\r\nর‌্যাবের গোয়েন্দা শাখার পরিচালক লে. কর্নেল জিয়াউল আহসান  প্রথম আলো কে বলেন, গ্রেপ্তার হওয়া সন্ত্রাসীরা কারাগার ও আদালত চত্বর থেকে বিভিন্ন পেশার লোকজনের কাছে চাঁদা চেয়ে হুমকি দিচ্ছেন। চাঁদা না দিলে খুন করার ভয় দেখাচ্ছেন। এ ধরনের অনেক অভিযোগ র‌্যাবের কাছে এসেছে। \r\nকারাগার থেকে ফোনে হুমকির খবর র‌্যাব-পুলিশ নিশ্চিত করলেও কারা প্রশাসনের মহাপরিদর্শক ব্রিগেডিয়ার জেনারেল আশরাফুল ইসলাম খান তা স্বীকার করেন না। তিনি বলেন, কারাগারে মুঠোফোনের তরঙ্গ প্রতিরোধক যন্ত্র (জ্যামার) বসানো রয়েছে। এখানে মুঠোফোন তরঙ্গ (নেটওয়ার্ক) সচল থাকারই কথা নয়। তবে এর আগে মুঠোফোনে কথা বলতে সহায়তা করার অভিযোগে দুই জ্যেষ্ঠ জেল সুপারকে সাময়িক বরখাস্ত করা হয়েছিল। এরপর থেকে আর এমন অভিযোগ শোনা যায়নি।\r\nরাজধানীর মৌচাক ও আনারকলি মার্কেটের কয়েকজন ব্যবসায়ী অভিযোগ করেন, শীর্ষ সন্ত্রাসী খোরশেদ আলম ওরফে রাসু কারাগারে বসেই এ দুটি মার্কেটসহ আশপাশের মার্কেটের ব্যবসায়ীদের কাছ থেকে প্রতি মাসে ১০-১২ লাখ টাকা করে নিয়ে যাচ্ছেন। তিনি কারাগার থেকে ফোনে, চিরকুট পাঠিয়ে চাঁদার টাকা আদায় করেন।\r\nর‌্যাপিড অ্যাকশন ব্যাটালিয়নের (র‌্যাব) এক গোপন প্রতিবেদনে বলা হয়েছে, রাসু বর্তমানে মুন্সিগঞ্জ জেলা কারাগারে বন্দী। সেখানে বসেই মুঠোফোনে ব্যবসায়ীদের চাঁদার জন্য হুমকি দিচ্ছেন। এভাবে গত এক বছরে রাসু মালিবাগ, মৌচাক, সিদ্ধেশ্বরী ও শান্তিনগর এলাকার ব্যবসায়ীদের কাছ থেকে প্রায় সাড়ে তিন কোটি টাকা চাঁদা তুলেছেন। \r\nমুন্সিগঞ্জ কারাগার থেকে রাসুর ফোন করার ব্যাপারে জানতে চাইলে জেলার আবদুল্লাহ ইবনে তোফাজ্জল বলেন, এ কারাগারে জ্যামার লাগানো আছে। কারও পক্ষে কথা বলা সম্ভব নয়। তবে ঢাকা মহানগর পুলিশের উপকমিশনার মাহাবুবর রহমান বলেন, কারাগার থেকে ফোনে শুধু চাঁদা চেয়ে হুমকিই নয়, খুন করার হুকুম দেওয়ার ঘটনাও ঘটছে। এ ধরনের অপরাধীকে গ্রেপ্তারও করা হচ্ছে।\r\nঢাকা মহানগর পুলিশের একটি গোপন প্রতিবেদনে বলা হয়, রাজধানীর শীর্ষ সন্ত্রাসী জিসানের প্রধান সহযোগী রনি ঢাকা কেন্দ্রীয় কারাগারে বসে গত বছরের ৩০ জুলাই থেকে ২৬ সেপ্টেম্বর পর্যন্ত তিন মাসে এক লাখ ৪৭ হাজার ৩৬৮ সেকেন্ড (৪০ ঘণ্টার বেশি) কথা বলেছেন। গোয়েন্দা কর্মকর্তারা এসব কথাবার্তা রেকর্ড করেছেন। বেশির ভাগ কথা ছিল চাঁদা দাবিসংক্রান্ত। কলকাতায় গ্রেপ্তার হওয়া এই রনিকে ২০০৯ সালে ফেরত দেয় ভারত।  \r\n গোয়েন্দা পুলিশের প্রতিবেদনে দেখা গেছে, ২০১১ সালের ৩০ জুলাই থেকে ২১ আগস্ট পর্যন্ত সময়ে রনি ২৭ হাজার ৭৩০ সেকেন্ড মুঠোফোনে কথা বলেন। ওই বছরের ১৫ আগস্ট থেকে ১৫ সেপ্টেম্বর পর্যন্ত কথা বলেন এক লাখ পাঁচ হাজার ৬৪১ সেকেন্ড। আর ২২ সেপ্টেম্বর পর্যন্ত সময়ে কথা বলেন ১৩ হাজার ৯৯৬ সেকেন্ড।\r\nএই দীর্ঘ সময়ে জিসানের হয়ে রনি বিভিন্ন ব্যক্তির কাছে চাঁদা দাবি ও আদায় করেন। সন্ত্রাসী জিসান এখন দুবাই। কারাগারে বসে রনি দুবাই ও ভারতে একাধিক নম্বরে কথা বলেছেন এমন প্রমাণ পুলিশের হাতে রয়েছে।\r\nরমনা থানার ভারপ্রাপ্ত কর্মকর্তা (ওসি) শাহ আলম জানান, রনি মহানগর পুলিশের তালিকাভুক্ত সন্ত্রাসী। তাঁর বিরুদ্ধে খুন ও চাঁদাবাজির মামলা রয়েছে। জিসান গ্রুপের সেকেন্ড-ইন কমান্ড তিনি। রনিকে মুক্ত করতে দুবাই থেকে জিসান নানা তৎপরতা চালান। গত ২২ জুন জামিনে মুক্তি পান তিনি। গোয়েন্দা পুলিশ ২৯ জুন তাঁকে আবার গ্রেপ্তার করে। গ্রেপ্তারের পর কারাগার থেকে ফোনে চাঁদা দাবির ঘটনা স্বীকার করেন রনি। এসব কথা জানিয়েছেন মহানগর গোয়েন্দা পুলিশের ‘অবৈধ অস্ত্র উদ্ধার ও পেশাদার অপরাধী গ্রেপ্তার’ দলের প্রধান ও সহকারী কমিশনার সানোয়ার হোসেন। পুলিশের জিজ্ঞাসাবাদে রনি জানান, কারাগারের ভেতরে একটি সিম চার-পাঁচ দিন ব্যবহার করেই ফেলে দিতেন। বেশির ভাগ সময় কথা বলতেন কারাগারের বাথরুমে বসে। বাথরুমের ভেতরে মোবাইল ফোন রাখার বিশেষ জায়গা আছে। মামলার হাজিরার সময় আদালত চত্বর থেকে সিম সংগ্রহ করে কারাগারে নিয়ে যেতেন।\r\nরাজধানীর বিভিন্ন মার্কেট ও বিপণিবিতানে ব্যবসায়ীদের সঙ্গে কথা বলে টেলিফোনে চাঁদা দাবির সত্যতা পাওয়া যায়। তবে এ ব্যাপারে প্রকাশ্যে কেউ কিছু বলতে চাননি। ঢাকা মহানগর দোকান মালিক সমিতির যুগ্ম সাধারণ সম্পাদক মোহাম্মদ মানিক মিয়া বলেন, বেশ কিছুদিন থেকে আর এ ধরনের অভিযোগ তিনি পাচ্ছেন না। মিরপুরের মুক্ত বাংলা শপিং কমপ্লেক্সের সভাপতি হারুন অর রশিদও একই ধরনের মন্তব্য করেন।\r\nব্যবসায়ীদের একটি সূত্র জানায়, রাজধানীর ছিনতাইকারীদের সবচেয়ে বড় দল রমজান ও জাহাঙ্গীর গ্রুপের দুই নেতা রমজান ও সুমন তিন মাস আগে ঢাকা কেন্দ্রীয় কারাগারে বসে মুঠোফোন ব্যবহার করে তাঁদের হুমকি দেন। মহানগর পুলিশের কর্মকর্তারা এ তথ্য নিশ্চিত করেছেন।  \r\nরাজধানীর আরেক সন্ত্রাসী ডাকাত শহীদের দুই প্রধান সহযোগী আমান ও শাহিন কারাবন্দী। র‌্যাবের ক্রসফায়ারে ডাকাত শহীদ নিহত হওয়ার পর তাঁর দল নিয়ন্ত্রণ করছেন সূত্রাপুরের বাঙাল মামুন, দাঙ্গা লিটন, ভাগনে রনি, নারিন্দার শাহজাহান, গ্রিল দেলোয়ার, বরিশাইল্লা সেন্টু, কালা মিন্টু, গরদা বাবু, পাতাল রাসেল, চশমা নাসের, আঙুল কাটা সুমন ও ব্ল্যাক আনোয়ার। আমান ও শাহিন কারাগারে বসে এঁদের সঙ্গে যোগাযোগ করছেন। এঁদের ফোন সংলাপও গোয়েন্দা পুলিশের হাতে রয়েছে।\r\nএকাধিক সূত্র জানায়, ভারত থেকে ফিরিয়ে আনা সন্ত্রাসী সানজিদুল হক ওরফে ইমন, হাবিবুর রহমান তাজ ওরফে নাইমুল হাসান, সোহেল ইব্রাহীম, বিপ্লব ওরফে লম্বা সেলিম, ইসহাক, সূত্রাপুরের রফিক মল্লিক ওরফে ইব্রাহিম মল্লিক এবং টাঙ্গাইলের বাবুল ওরফে জুয়েল, সাজু, জব্বার ও হাবিব কারাগারে আছেন। র‌্যাবের প্রতিবেদনে বলা হয়, তাজ, লম্বা সেলিম. ইব্রাহিম ও ইমনের মোবাইল ফোনে চাঁদাবাজির খবর জানাজানি হওয়ার পর কারা প্রশাসন সতর্ক ব্যবস্থা গ্রহণ করে। কিন্তু সাম্প্রতিক সময়ে তাঁদের তৎপরতা আবার বেড়ে গেছে। সন্ত্রাসীরা আদালতে এসে মুঠোফোনে কথা বলার সময় একশ্রেণীর আইনজীবী ও কর্মচারী তাঁদের সহায়তা করেন বলে অভিযোগ আ‌ে ছ । ","status":true,"publishDate":{"$date":{"$numberLong":"1343498400000"}},"createdAt":{"$date":{"$numberLong":"1751554924014"}},"__v":{"$numberInt":"0"}}
{"_id":{"$oid":"68669bac63805761f3fc23b4"},"image":"image-1751554987971.webp","title":"অনুসন্ধান যশোরে সাংবাদিক খুনের ঘটনায় পুলিশ জড়িত","description":"কামরুল হাসান  ও  মনিরুল ইসলাম ,   শার্শা (যশোর) থেকে ফিরে\r\nযশোরের শার্শা উপজেলার কাশীপুর গ্রামের সাংবাদিক জামাল উদ্দীন খুন হন গত ১৫ জুন রাত ১১টার দিকে। এরপর থানায় মামলা, সঙ্গে স্বাভাবিক নিয়মে তদন্ত। কিন্তু শার্শা থানার এক পুলিশ কর্মকর্তার সঙ্গে খুনির ফোনালাপ থেকে স্পষ্ট হয় যে তাঁর পরিকল্পনাতেই খুন হন জামাল।\r\nখুনের পরিকল্পনা ও এটি বাস্তবায়ন করেই ক্ষান্ত হননি এই কর্মকর্তা। এ নিয়ে ‘বাড়াবাড়ি’ না করতে জামালের পরিবারকে চাপও দেন তিনি। খুনের পর প্রধান আসামির সঙ্গে নিয়মিত যোগাযোগও ছিল তাঁর। শুধু যোগাযোগ নয়, প্রধান আসামিকে মামলা থেকে অব্যাহতি দেওয়ার চেষ্টাও করছেন শার্শা থানার গৌরপাড়া ফাঁড়ির দায়িত্বপ্রাপ্ত কর্মকর্তা মাসুদুর রহমান।\r\nনিতান্ত সাধারণ জীবন যাপন করতেন সাংবাদিক জামাল উদ্দীন। কিন্তু তাঁর খুনের ঘটনা খুবই লোমহর্ষক। ১৫ জুন রাত সাড়ে ১০টায় জামালকে বাড়ি থেকে ডেকে নিয়ে যায় পরিচিত কিছু লোক। বাড়ি থেকে কিছু দূরে কাশীপুর বাজারে নিয়ে গল্প করার ফাঁকে তাঁকে কোমল পানীয় দেওয়া হয়। তাতে মেশানো ছিল চেতনানাশক কিছু। খাওয়ার পর জামাল বেসামাল হয়ে পড়েন। তখনই ধারালো অস্ত্র দিয়ে কুপিয়ে হত্যা করা হয় তাঁকে।\r\nঅত রাতে মফস্বল এলাকার ওই বাজারে লোকজন বেশি ছিল না। কিছু লোক জামালের লাশ উদ্ধার করে রাত ১১টার দিকে। তারা খুনিদের শনাক্ত করে গ্রেপ্তারের জন্য পুলিশকে অনুরোধ করে। কিন্তু পুলিশ খুনিদের গ্রেপ্তার না করে উল্টো পালিয়ে যেতে সহায়তা করে বলে অভিযোগ রয়েছে।\r\nজামালের ভাই আশরাফুল ইসলাম বললেন, ‘কিলারদের দেইখে লোকজন পুলিশকে বলল, “ভাই, ওই দ্যাখেন, খুনিরা যাইতেছে।” পুলিশ বলল, “তোমাদের কিছু করতি হবি না, আমরা দেখছি।” তারা টাইম দেলে আর খুনিরা চলে গেল। এরপর ক্ষোভে দুই সন্দেহভাজন খুনি তোতা ও বজলুর বাড়িতে আগুন ধরিয়ে দেয় জনতা।’\r\nখুনের পর মামলার দুই আসামি রাজু মল্লিক ও লতা বেগমকে পুলিশ গ্রেপ্তার করে। তাঁরা দুজনই ১৬৪ ধারায় স্বীকারোক্তিমূলক জবানবন্দি দেন। রাজু স্বীকারোক্তিতে বলেন, খুনের ২০-২৫ দিন আগে তাঁরা গোপন বৈঠক করেন। পরিকল্পনা ছিল জামালের হাত-পা কেটে নেওয়ার ও চোখ তুলে ফেলার। প্রাণে মারার পরিকল্পনা ছিল না।\r\nসরেজমিনে অনুসন্ধান করতে গিয়ে দেখা গেছে, এই হত্যাকাণ্ডের সঙ্গে জড়িয়ে আছে চোরাচালান ও মাদক ব্যবসার স্বার্থ। জামাল উদ্দীন ছিলেন যশোর থেকে প্রকাশিত দৈনিক  গ্রামের কাগজ  পত্রিকার কাশীপুর প্রতিনিধি। তিনি স্থানীয় মাদক ব্যবসায়ী চক্রের কর্মকাণ্ড নিয়ে নিয়মিত লিখতেন। মাদক ব্যবসায়ীরা তাঁকে কয়েকবার হুমকিও দিয়েছিলেন। স্থানীয় পত্রিকায় হুমকির খবর ছাপা হয়েছিল।\r\nকাশীপুর বাজার থেকে হাঁটাপথে একটু গেলেই জামালের বাড়ি। বাড়ি বলতে একটিমাত্র মাটির ঘর। এতে আসবাব বলতে আছে একটি চৌকি। বাড়ির দুই কাঠা জমিই তাঁর সম্বল। স্ত্রী সোনালী বেগম, দুই মেয়ে সুমাইয়া আকতার, সুমনা আকতার এবং ছেলে তন্ময় ইসলামকে নিয়ে জামালের সংসার। সাংবাদিকতার বাইরে বেনাপোলের বাস মালিক সমিতির সময় নিয়ন্ত্রকের কাজ করতেন তিনি। এলাকার মানুষের কাছে ‘ভালো মানুষ’ বলে পরিচিতি ছিল তাঁর। \r\nকাশীপুর গ্রামটি ভারত-বাংলাদেশ সীমান্ত লাগোয়া। বাজারের দোকানি আরমান আলী জানান, গ্রামের আশপাশে ছয়-সাতটি চোরাচালানের ঘাট আছে। প্রতি মাসে এসব ঘাট থেকে পুলিশ ও বিজিবির আয় লাখ লাখ টাকা। কাশীপুরের বাসিন্দা শরিফুল ইসলাম বিজিবির পক্ষে এসব ঘাট নিয়ন্ত্রণ করেন। আর পুলিশের পক্ষে নিয়ন্ত্রণ করেন চোরাচালানি খলিলুর রহমান ওরফে তোতা মল্লিক। তাঁর সঙ্গে আছেন দুই ভাই রাজু মল্লিক ও উকিল মল্লিক। গ্রামের বাসিন্দা সবুজ ও জসিম এই দলের সদস্য। কাশীপুর গ্রাম থেকে একটু দূরে শার্শা থানার পুলিশের গৌরপাড়া ফাঁড়ি। এই ফাঁড়ির দায়িত্বপ্রাপ্ত (ইনচার্জ) এএসআই মাসুদুর রহমান। মাসুদুরের পক্ষে কনস্টেবল শহিদুল ইসলাম ঘাট থেকে টাকা আদায় করেন।\r\nজামাল উদ্দীনের বাবা আবদুল আলিম বললেন, দেড় মাস আগে কাশীপুর ঘাট দিয়ে গ্যাসের সিলিন্ডার (গাড়ির এসিতে ব্যবহারের উপযোগী) পাচারে বাধা দেন জামাল। শরিফুল ও তোতা এটা পাচার করছিলেন। পরে জামাল থানায় খবর দিয়ে এসব ধরিয়ে দেন। এতে ফাঁড়ির ইনচার্জ ও চোরাচালানিরা ক্ষুব্ধ হন। এ ঘটনার পরই জামালকে খুন করার পরিকল্পনা করেন তাঁরা। তিনি অভিযোগ করেন, এএসআই মাসুদুর এর আগে নানা খবর প্রকাশের কারণে জামালকে হুমকি দেন। এএসআই মাসুদুরের সঙ্গে ফোনে কথা বলার সময় প্রধান আসামি তোতা তাঁকে বলেন, ‘আমি ডাইরেক্ট বলেছি, দেখ বাবা, তোমরা যে মাসুদ ভাইয়ের নামে লেখালেখি করতেছ, তা মাসুদ ভাই আইনের লোক, কিছু করতে পারবা না।’\r\nঅবশ্য জেলা পুলিশের কর্তাব্যক্তিরা মাসুদুরের বিরুদ্ধে এসব অভিযোগ মানতে একেবারেই নারাজ। তাঁদের দাবি, চোরাকারবারিরাই সবকিছু করেছেন। \r\nজানতে চাইলে শার্শা থানার ভারপ্রাপ্ত কর্মকর্তা (ওসি) এ কে এম ফারুক হোসেন পাল্টা প্রশ্ন করেন, ‘পুলিশ কি মার্ডার করে? এর কোনো এভিডেন্স আছে?’ তাঁর দাবি, আগে জামালের বাড়িতে একটি সালিসি বৈঠকে তোতার ভাই উকিল মল্লিককে মারধর করা হয়েছিল। উকিল খুবই ভয়ংকর। জামালের ওপর তাঁর রাগ ছিল। খুন করে উকিল ভারতে পালিয়ে গেলে সেখানকার পুলিশ তাঁকে গ্রেপ্তার করে।\r\nমাসুদুরের পক্ষে একই কথা বলেছেন জেলার পুলিশ সুপার কামরুল আহসান। তিনি বলেন, ‘হত্যাকাণ্ডের ব্যাপারে গৌরপাড়া ফাঁড়ির ইনচার্জের অভিযোগ আমরা পেয়েছিলাম। একজন এএসপির নেতৃত্বে এ ঘটনা তদন্ত করে আমরা নিশ্চিত হয়েছি, ঘটনার সঙ্গে মাসুদুরের কোনো সংশ্লিষ্টতা নেই।’ এজাহারভুক্ত আসামির সঙ্গে মাসুদুরের টেলিফোনে কথা বলার ব্যাপারে জানতে চাইলে পুলিশ সুপার বলেন, ‘এটা সাজানো হতে পারে।’\r\n র‌্যাবের ছায়া তদন্ত:  পুলিশের পাশাপাশি জামাল খুনের ঘটনার তদন্ত করছে র‌্যাপিড অ্যাকশন ব্যাটালিয়ন (র‌্যাব)। র‌্যাবের কর্মকর্তারা এ ঘটনা নিবিড় তদন্ত করে নিশ্চিত হন যে এএসআই মাসুদুরের পরিকল্পনায়ই খুন হন জামাল। শুধু খুনই নয়, ঘটনার পর এএসআই মাসুদুর প্রধান অভিযুক্ত তোতা মল্লিকের সঙ্গে টেলিফোনে নিয়মিত যোগাযোগ রক্ষা করেছেন। তাঁকে মামলা থেকে অব্যাহতি পাওয়ার আশ্বাস দিয়েছেন। কীভাবে তিনি বেঁচে যেতে পারেন, সে ব্যাপারে পরামর্শ দিয়েছেন। এর প্রমাণ র‌্যাবের গোয়েন্দাদের হাতে আছে।\r\nর‌্যাবের গোয়েন্দা প্রতিবেদনে বলা হয়, জামালকে খুনের ঘটনায় তোতা মল্লিককে সহায়তা করেন বিজিবির সোর্স শরিফুল, বজলু, জসিম ও দুই ভারতীয়। তাঁদের একজনের নাম নাসির, অন্যজনের নাম জানা যায়নি। নাসিরের বাড়ি সীমান্তের ওপারে ভারতের বয়রা এলাকায়। খুনের আগে এদের জড়ো করতে সহায়তা করেন এএসআই মাসুদুর রহমান। তিনিই প্রধান আসামি তোতাকে খুনের ব্যাপারে প্ররোচিত করেন।\r\nনিহত জামালের স্ত্রী সোনালী বেগম বলেন, ‘দারোগা মাসুদ আর চোরাচালানিরা মিলে আমার স্বামীরে খুন কইরে ফেলাইছে। আমরা গরিব মানুষ বইলে কিছু করতি পারতিছি নে।’\r\n","status":true,"publishDate":{"$date":{"$numberLong":"1346954400000"}},"createdAt":{"$date":{"$numberLong":"1751554988044"}},"__v":{"$numberInt":"0"}}
{"_id":{"$oid":"68669bda63805761f3fc23b8"},"image":"image-1751555034611.webp","title":"তিন হাজার পাসপোর্ট চুরির প্রমাণ মিলেছে","description":"তদন্ত প্রতিবেদন জমা :  কূটনৈতিক পাসপোর্ট ছিল ৫০টি  , দুই কর্মকর্তার দায়িত্বে অবহেলা , অভিযুক্ত ১১ জন \r\nকামরুল হাসান \r\n আগারগাঁওয়ে বহিরাগমন ও পাসপোর্ট অধিদপ্তর থেকে যন্ত্রে পাঠযোগ্য (এমআরপি) তিন হাজারের বেশি পাসপোর্ট চুরির প্রমাণ পেয়েছে তদন্ত কমিটি। এর মধ্যে কূটনৈতিক পাসপোর্ট রয়েছে ৫০টি। গত ১৪ আগস্ট কমিটি এ-সংক্রান্ত প্রতিবেদন জমা দেয়।\r\nপ্রতিবেদনে বলা হয়, এ ঘটনায় যন্ত্রে পাঠযোগ্য পাসপোর্ট সরবরাহকারী প্রতিষ্ঠান আইরিশ-জেভির স্থানীয় প্রতিনিধির ১১ কর্মী জড়িত থাকতে পারেন। এ ছাড়া বহিরাগমন ও পাসপোর্ট অধিদপ্তরের একজন উপপরিচালক এবং যন্ত্রে পাঠযোগ্য পাসপোর্ট প্রকল্পের একজন সহকারী প্রকল্প পরিচালকের দায়িত্বে অবহেলার প্রমাণ মিলেছে। প্রতিবেদনে তাঁদের বিরুদ্ধে বিধিমোতাবেক ব্যবস্থা নেওয়ার সুপারিশ করা হয়েছে।\r\nজানতে চাইলে বহিরাগমন ও পাসপোর্ট অধিদপ্তরের মহাপরিচালক আবদুল মাবুদ  প্রথম আলো কে বলেন, অবহেলার ঘটনায় একজন সেনা কর্মকর্তাসহ দুই কর্মকর্তার বিরুদ্ধে ব্যবস্থা নিতে ইতিমধ্যে স্বরাষ্ট্র মন্ত্রণালয়ে চিঠি দেওয়া হয়েছে।\r\nযন্ত্রে পাঠযোগ্য পাসপোর্ট চালু হওয়ার পর বিভিন্ন সময় আগারগাঁওয়ের বহিরাগমন ও পাসপোর্ট অধিদপ্তর থেকে বেশ কিছু পাসপোর্ট বই চুরি হয়ে যায়। কিছুদিন আগে অভিবাসন পুলিশের হাতে কয়েকটি জাল এমআরপি ধরা পড়ার পর কর্তৃপক্ষের টনক নড়ে। একপর্যায়ে অধিদপ্তরের কর্মকর্তারা পাসপোর্ট চুরি হওয়ার কথা স্বীকার করেন। পরে চুরি হওয়াসহ এক লাখ পাসপোর্ট বাতিল করে পুলিশের বিশেষ শাখাকে চিঠি দেওয়া হয়।\r\nপাসপোর্ট চুরির ঘটনা অনুসন্ধানে গত ২১ জুন প্রথমে লে. কর্নেল আবু নাছির ভূঞাকে প্রধান করে চার সদস্যের কমিটি গঠন করে বহিরাগমন ও পাসপোর্ট অধিদপ্তর। পরে কয়েক দফায় কমিটি রদবদল হয়। সবশেষে সাত সদস্যের কমিটি এ ঘটনা তদন্ত করে। কত পাসপোর্ট খোয়া গেছে, কীভাবে খোয়া গেছে, কারা দায়ী এবং তাদের বিরুদ্ধে কী ব্যবস্থা নেওয়া যেতে পারে, তার সুপারিশ করে কমিটি।\r\nনাম প্রকাশে অনিচ্ছুক কমিটির এক সদস্য  প্রথম আলো কে বলেন, এ ঘটনা তদন্ত করতে গিয়ে তাঁরা দেখতে পান, পাসপোর্ট অধিদপ্তরের কাজে কোনো সমন্বয় নেই। সবাই যার যার মতো কাজ করছেন। প্রকল্পের কর্মকর্তারা ব্যস্ত থাকেন পাসপোর্টের জন্য তদবির করা প্রভাবশালী ও গুরুত্বপূর্ণ ব্যক্তিদের নিয়ে।\r\nজানা যায়, প্রকল্পের মাধ্যমে ৫৭টি দূতাবাস থেকে এই ব্যবস্থায় পাসপোর্ট সরবরাহ করার কথা। কিন্তু এখন পর্যন্ত ৩০টি দূতাবাসে এ ব্যবস্থা চালু করা সম্ভব হয়েছে। আবার এমআরপি পরীক্ষার জন্য বেনাপোল ও তিনটি বিমানবন্দর ছাড়া আর কোথাও কোনো যন্ত্র স্থাপন করা সম্ভব হয়নি। ৭০টি পুলিশ ইউনিট ও ৬০০ থানাকে এ ব্যবস্থার আওতায় আনার কথা থাকলেও এখন পর্যন্ত কিছুই করা হয়নি।\r\n খোয়া যাওয়া পাসপোর্ট:  তদন্ত শুরুর পর কমিটি জানতে পারে, ১৫ হাজার পাসপোর্ট খোয়া গেছে। পরে বিভিন্ন স্থানে অনুসন্ধান করে আরও কিছু পাসপোর্ট চুরির প্রমাণ পায় কমিটি। সর্বশেষ কমিটি তিন হাজার ৯৬টি পাসপোর্ট খোয়া যাওয়ার ব্যাপারে নিশ্চিত হয়। এর মধ্যে দুই হাজার ৮২৩টি ফাঁকা ও ২৭৩টি তৈরি পাসপোর্ট ছিল। খোয়া যাওয়া পাসপোর্টের মধ্যে ৫০টি কূটনৈতিক, ১৮টি সরকারি কর্মকর্তা-কর্মচারীর জন্য এবং বাকিগুলো সাধারণ পাসপোর্ট।  কীভাবে খোয়া গেছে:  কমিটির প্রতিবেদনে বলা হয়, পাসপোর্ট তৈরির কক্ষে যেকোনো সময় যে কেউ ঢুকতে পারতেন। কোনো ধরনের নিরাপত্তাব্যবস্থা ছিল না। প্রতিদিন রাত ১১টা পর্যন্ত পাসপোর্ট বই ছাপানোর কাজ চলত, কিন্তু এর কর্মকর্তারা বিকেল পাঁচটায় কার্যালয় ছেড়ে চলে যেতেন। বাকি সময় কারও নজরদারি থাকত না। \r\nকমিটির প্রতিবেদনে আরও বলা হয়, এ সুযোগে ব্যক্তিগতভাবে লাভবান হওয়ার জন্য কেউ এসব পাসপোর্ট নিতে পারেন। এতে আরও বলা হয়, প্রতিদিন কত পাসপোর্ট, কীভাবে ব্যবহৃত হচ্ছে এবং কে নিচ্ছে, তার কোনো হিসাব ছিল না। এসব হিসাব রাখার জন্য যন্ত্রে পাঠযোগ্য পাসপোর্ট প্রকল্পে স্বয়ংক্রিয় ব্যবস্থা থাকার কথা ছিল। কিন্তু এ-সংক্রান্ত সফটওয়্যার শুরু থেকেই অকেজো রয়েছে। অথচ ঠিকাদার এই খাতের টাকা তুলে নিয়ে গেছেন। স্বয়ংক্রিয় ব্যবস্থা না থাকার ফলে কত পাসপোর্ট ব্যবহৃত হচ্ছে, তা তাৎক্ষণিকভাবে জানাও সম্ভব ছিল না। \r\n কারা দায়ী:  কমিটির সুপারিশে পাসপোর্ট সরবরাহকারী প্রতিষ্ঠান আইরিশ-জেভির অংশীদার আই পিপলের ১১ কর্মীকে দায়ী করা হয়েছে। তাঁরা হলেন: সাবেক ব্যবস্থাপক মোশাররফ হোসেন, এস জেড আরেফিন, সাবেক ভারপ্রাপ্ত ব্যবস্থাপক সামিউল হক, কর্মকর্তা মিরাজুল ইসলাম, জাহিদ হাসান, শাহজাহান, ইকবাল হোসেন, আহম্মেদ আলী, মোহাম্মদ তিয়াস, দেওয়ান সাদেকুল ইসলাম ও আল আমিন। এ ছাড়া ঘটনার জন্য কমিটি সহকারী প্রকল্প পরিচালক মেজর শরিফুল ইসলাম এবং অধিদপ্তরের উপপরিচালক আবদুল্লাহ আল মামুনকে অভিযুক্ত করেছে। তাঁদের বিরুদ্ধে বিধিমোতাবেক ব্যবস্থা নেওয়ারও সুপারিশ করা হয়।\r\nতবে প্রকল্প পরিচালক ব্রিগেডিয়ার জেনারেল মো. রেফায়েতউল্লাহ  প্রথম আলো কে বলেন, ‘পাসপোর্ট চুরির ঘটনায় প্রকল্পের কেউ জড়িত থাকতে পারেন না। কমিটি কীভাবে কাজ করেছে, সেটা আমি জানি না।’\r\n জানতে চাইলে আই পিপলের চেয়ারম্যান সৈয়দ আহসান হাবিব  প্রথম আলো কে বলেন, এর আগে বিমানবন্দরে জাল পাসপোর্টসহ লোকজন ধরা পড়েছে। তাদের জিজ্ঞাসাবাদ করলেই জড়িতদের নাম বেরিয়ে আসবে। কিন্তু তা না করে নিরীহ লোকদের বলির পাঁঠা বানানো হয়ে‌ে ছ ।\r\n\r\n","status":true,"publishDate":{"$date":{"$numberLong":"1347732000000"}},"createdAt":{"$date":{"$numberLong":"1751555034671"}},"__v":{"$numberInt":"0"}}
{"_id":{"$oid":"68669c0363805761f3fc23bc"},"image":"image-1751555075789.webp","title":"রাঙামাটি অশান্ত কার ইন্ধনে?  ১৪৪ ধারা প্রত্যাহার আজ শান্তি শোভাযাত্রা ","description":"কামরুল হাসান  ও  হামিদ উল্লাহ,  রাঙামাটি থেকে\r\nরাঙামাটি সরকারি কলেজে দুই ছাত্রের মধ্যে সামান্য হাতাহাতির পর মুহূর্তেই দাঙ্গা ছড়িয়ে পড়ে শহরময়। এ ঘটনায় সাধারণ মানুষের পাশাপাশি প্রশাসনও হতভম্ব হয়ে পড়ে। তবে এটা যে পরিকল্পিত এবং এর পেছনে যে কোনো শক্তিশালী মহলের ইন্ধন আছে, সেটা সবাই বলছে।\r\nরাঙামাটি জেলার পুলিশ সুপার (এসপি) মাসুদ-উল-হাসান বললেন, একটি তুচ্ছ ঘটনা নিয়ে পরিস্থিতি এত ভয়াবহ হতে পারে, তা তাঁরা আন্দাজ করতে পারেননি। শনিবারের ঘটনার ভয়াবহতা তুলে ধরে তিনি বলেন, ‘দুই ছাত্রের মারামারি দেখতে না দেখতেই চোখের নিমেষে ছড়িয়ে পড়ল শহরে। শুরু হলো ভয়াবহ দাঙ্গা। যেদিকে যাই, হাজার হাজার লোক। একদিকে পাহাড়ি, আরেক দিকে বাঙালি। আমরা চেষ্টা করছিলাম পরিস্থিতি নিয়ন্ত্রণে আনতে।’\r\nএকই ধরনের মন্তব্য করেছেন পার্বত্য চট্টগ্রাম জনসংহতি সমিতির তথ্য ও প্রচার সম্পাদক মঙ্গল কুমার চাকমা।  প্রথম আলো কে তিনি বলেন, এটি অত্যন্ত পরিকল্পিত একটি ঘটনা। তুচ্ছ ঘটনাকে কেন্দ্র করে এক ঘণ্টার মধ্যে পুরো শহরে দাঙ্গা বাধানো হয়েছে। আগে থেকে পরিকল্পনা না করলে এত বড় ঘটনা ঘটানো সম্ভব নয়।\r\n যেন কারফিউ:  গতকাল শহরে ঢুকতেই চোখে পড়ে বন্ধ দোকানপাট। অস্ত্র হাতে পাহারা বসিয়েছে সেনাবাহিনী। দু-একজন মানুষ চলছে হেঁটে। বোঝা যাচ্ছে, খুব দরকারে তাঁরা বাড়ি থেকে বের হয়েছেন। শহরের রাস্তায় সেনাবাহিনীর সাঁজোয়া যান একটু পরপর ছুটে যাচ্ছে। চারদিকে সতর্ক দৃষ্টি, যেন কারফিউ চলছে। গতকাল সোমবার দুপুরের দৃশ্য এটি।\r\nগত শনিবার পাহাড়ি-বাঙালি সংঘর্ষের পর একেবারেই পর্যটকশূন্য হয়ে পড়েছে এই পর্যটন শহর। কবে পরিস্থিতি স্বাভাবিক হবে কেউ নিশ্চিত করে বলতে পারছেন না। শহরের মানুষ, রাজনৈতিক নেতা ও প্রশাসনিক কর্মকর্তা—সবাই বলছেন, বাঙালি-পাহাড়ি সবাই আছেন আস্থাহীনতায়। কেউ কাউকে বিশ্বাস করতে পারছেন না।\r\nরাঙামাটি শহরের সবচেয়ে ব্যস্ত বাণিজ্যিক এলাকা বনরূপা। কাল বেলা আড়াইটার দিকে দেখা গেল, সেখানকার একটি-দুটি ছাড়া সব দোকানই বন্ধ। বনরূপা বাজারে প্রতিদিনই দূর পাহাড়ের মানুষ তরিতরকারি নিয়ে আসেন। তিন দিন ধরে বাজার একেবারেই ফাঁকা। মানুষের কোনো কোলাহল সেখানে নেই। ওই বাজারের একটু আগে শেভরন অ্যান্ড ডক্টরস ল্যাব নামের একটি ক্লিনিক। শনিবারের তাণ্ডবের চিহ্ন রয়েছে সেখানে। সামনের সব কাচ চূর্ণ-বিচূর্ণ। আরেকটু এগিয়ে গেলেই চোখে পড়ে ওয়ান ব্যাংকের একটি শাখা। ভাঙচুর হয় সেটিও। বিজন সরণি এলাকায় ভাঙচুর করা হয়েছে একটি বেসরকারি সংস্থার (এনজিও) কার্যালয়। শহরের প্রবেশমুখ থেকে বনরূপা বাজার পর্যন্ত সর্বত্র তাণ্ডবের দৃশ্য। সড়কের এখানে-সেখানে রয়েছে টায়ার পোড়ানোর চিহ্ন।\r\n ১৪৪ ধারা প্রত্যাহার:  তবে পরিস্থিতি শান্ত করতে নানা পদক্ষেপ নিয়েছে স্থানীয় প্রশাসন। গতকালও দফায় দফায় সভা হয়েছে। শহরের অবস্থা স্বাভাবিক করতে আজ সকালে শান্তি মিছিলের আয়োজন করা হয়েছে। দুই দিন ধরে শহরে ১৪৪ ধারা বলবৎ থাকার পর গত রাতে তা প্রত্যাহার করা হয়েছে। ১৪৪ ধারা তুলে নেওয়া হলেও শহরের পরিস্থিতি থমথমে।\r\n কী ঘটেছিল সেদিন:  রাঙামাটি সরকারি কলেজে গত শনিবার সকাল ১০টায় দুই পাহাড়ি ও বাঙালি ছাত্রের মধ্যে হাতাহাতি হয়। এ ঘটনার পরিপ্রেক্ষিতে উভয় পক্ষের ছাত্রদের মধ্যে সংঘর্ষ শুরু হয়। এ সময় কিছু বহিরাগতও কলেজে ঢুকে সংঘর্ষে অংশ নেয়। পরবর্তী এক থেকে দুই ঘণ্টার মধ্যে পুরো শহরে সংঘর্ষ ছড়িয়ে পড়ে। শহরের বিভিন্ন এলাকায় উভয় পক্ষ প্রতিবন্ধকতা সৃষ্টি করে। বেলা দুইটা পর্যন্ত সংঘর্ষ চলতে থাকে। এ সময় ব্যাংক, বেসরকারি হাসপাতাল, দোকান ও গাড়িতে হামলা এবং ভাঙচুর চালানো হয়। রোববার রাতে পাহাড়ি-বাঙালিদের মধ্যে আবারও ধাওয়া-পাল্টাধাওয়ার ঘটনা ঘটে।\r\nকলেজের মারামারিতে কী করে দাঙ্গার সৃষ্টি হয়? প্রশ্ন করতেই পুলিশ সুপার বললেন, ¤সে প্রশ্ন আমাদেরও। আমরা কিছু লোককে শনাক্ত করেছি, যারা এ ঘটনায় ইন্ধন দিয়েছিল। হয়তো ঘটনা পরিকল্পিত ছিল না। কিন্তু ইন্ধনদাতারা সুযোগ খুঁজছিল। এদের বিরুদ্ধে তদন্ত শুরু হয়েছে। কয়েকজনকে চিহ্নিতও করা হয়েছে।’ এসব লোকের কোনো রাজনৈতিক পরিচয় আছে কি না, এরা পাহাড়ি না বাঙালি—প্রশ্ন করলে এসপি বলেন, তদন্তের স্বার্থে এ মুহূর্তে সেটা বলা যাবে না।\r\n অসন্তোষের বিস্ফোরণ:  পার্বত্য চট্টগ্রাম সম-অধিকার আন্দোলনের সমন্বয়কারী জাহাঙ্গীর কামাল বলেন, দীর্ঘদিন ধরে পাহাড়ি ও বাঙালিদের মধ্যে অসন্তোষ বিরাজ করছিল। শনিবার তারই বিস্ফোরণ ঘটেছে। তিনি বলেন, জনসংহতি সমিতির দুই অংশ এবং ইউপিডিএফের কিছু সদস্য মাছ ধরার জেলেসহ বিভিন্ন জায়গায় চাঁদাবাজি করে আসছিল। এতে বাঙালিরা প্রচণ্ড ক্ষুব্ধ ছিল। \r\nরাঙামাটি জেলা আওয়ামী লীগের সাধারণ সম্পাদক মো. কামাল উদ্দিন বলেন, পাহাড়ি-বাঙালি দুই পক্ষেই কিছু দুষ্ট লোক আছে। এরাই এ ঘটনার সুযোগ নিয়েছে।\r\nরাঙামাটি জেলা বিএনপির সাধারণ সম্পাদক মো. শাহ আলম বলেন, একটা গুজবকে কেন্দ্র করে এ ঘটনা ঘটেছে। এর আগেও এ রকম গুজব অশান্তির কারণ হয়েছে। তবে ঘটনা যা-ই হোক, পাহাড়ি-বাঙালি সবাই শান্তিতে বসবাস করুক—সেটাই সবার প্রত্যাশা। \r\n চিকিৎসকদের কর্মবিরতি:  গতকাল দুপুরে জেলা প্রশাসকের কার্যালয়ে দেখা গেল বাংলাদেশ মেডিকেল অ্যাসোসিয়েশনের (বিএমএ) নেতাদের সঙ্গে তিনি বৈঠক করছিলেন। জেলা প্রশাসকের উপস্থিতিতেই জেলা বিএমএর সভাপতি উদয় শংকর দেওয়ান জানালেন, শনিবারের ঘটনার সময় রাঙামাটি সদর উপজেলা স্বাস্থ্য কর্মকর্তা সুশোভন দেওয়ান আহত হয়েছেন। এর প্রতিবাদে তাঁরা দুই দিন কর্মবিরতি পালন করেছেন। আজ মঙ্গলবার থেকে প্রতিদিন দুই ঘণ্টা করে কর্মবিরতি চালাবেন। সভার ভেতরেই একজন চিকিৎসক জেলা প্রশাসককে বলেন, ‘আমরা চাকরি করতে পারছি না, আস্থাহীনতায় ভুগছি। আমাদের হুমকি দেওয়া হচ্ছে।’ জেলা প্রশাসক তাঁকে অভয় দিয়ে বললেন, ‘আপনারা চাইলে হাসপাতালের সামনে একটি স্থায়ী পুলিশ চৌকি বসানো হবে।’\r\nশনিবারের ঘটনায় কোনো মামলা কিংবা সাধারণ ডায়েরি (জিডি) হয়েছে কি না, জানতে চাইলে জেলা প্রশাসক ও পুলিশ সুপার বলেন, এ ঘটনায় যিনি আহত হয়েছেন, সেই চিকিৎসকের পরিবার এখনো মামলা করতে এগিয়ে আসেনি। ঘটনার পর যে কয়জন পাহাড়ি ও বাঙালি যুবককে আটক করা হয়েছিল, দুই পক্ষের নেতারা এসে তাঁদের ছাড়িয়ে নিয়ে গেছেন। তবে পুলিশের পক্ষ থেকে জিডি করা হয়েছে।\r\n পর্যটক নেই, হোটেল ফাঁকা:  শনিবারের দাঙ্গার পর রাঙামাটি সরকারি কলেজ অনির্দিষ্টকালের জন্য বন্ধ ঘোষণা করে দেওয়া হয়েছে। গতকাল দুপুরে সেখানে পুলিশ পাহারা দেখা গেছে। শহরের সব শিক্ষাপ্রতিষ্ঠানও বন্ধ রয়েছে। পর্যটনের শহরে এখন আর কোনো পর্যটক নেই। শহরের সব হোটেল ফাঁকা। রেস্তোরাঁগুলো খাঁ খাঁ করছে।\r\nরাঙামাটি পর্যটন হলিডে কমপ্লেক্সের অভ্যর্থনাকারী মো. মাসুম  প্রথম আলো কে বলেন, মাত্র একটি পরিবার তিন দিন ধরে আটকে আছে। এ ছাড়া আর কোনো অতিথি নেই। রাঙামাটির অন্যতম বড় আবাসিক হোটেল সুফিয়া ইন্টারন্যাশনালের ব্যবস্থাপক জানালেন, তাঁর হোটেলের ৬২টি কক্ষের মধ্যে পাঁচটি ছাড়া সবই খালি। গতকালও সরকারি অফিস-আদালতে কাজ হয়নি। তবে পুলিশ পাহারায় দু-একটি প্রতিষ্ঠান খোলা দেখা গেছে।\r\n আজ শান্তি শোভাযাত্রা:  জেলা প্রশাসন সূত্র জানিয়েছে, আজ সকাল নয়টায় রাঙামাটি পৌরসভা চত্বর থেকে শোভাযাত্রা বের হবে। শোভাযাত্রায় পাহাড়ি নেতা, রাজনৈতিক নেতাসহ বিভিন্ন পেশার লোকজনকে জড়ো করার আয়োজন চলছে। জেলা প্রশাসকসহ সরকারের বিভিন্ন কর্মকর্তা শোভাযাত্রা সফল করতে বাড়ি বাড়ি গিয়ে নেতাদের আমন্ত্রণ জানাচ্ছেন। জেলা প্রশাসনের কর্মকর্তারা আশা করছেন, এ শোভাযাত্রার মাধ্যমে সংহিত দেখানোর চেষ্টা করা হবে। এতে পরিস্থিতি শান্ত হতে পারে। \r\n","status":true,"publishDate":{"$date":{"$numberLong":"1348509600000"}},"createdAt":{"$date":{"$numberLong":"1751555075859"}},"__v":{"$numberInt":"0"}}
{"_id":{"$oid":"68669c2863805761f3fc23c0"},"image":"image-1751555112132.webp","title":"তিন দিন পর রাঙামাটি শান্ত","description":"কামরুল হাসান  ও  হামিদ উল্লাহ,  রাঙামাটি থেকে\r\nপর্যটন শহর রাঙামাটি এখন শান্ত। তিন দিন বন্ধ থাকার পর অফিস-আদালত, দোকানপাট গতকাল খুলেছে। তবে জনমনে শঙ্কা রয়ে গেছে।\r\nপূর্ব ঘোষণা অনুযায়ী, গতকাল মঙ্গলবার সকালে স্থানীয় প্রশাসনের উদ্যোগে শান্তি শোভাযাত্রা বের হয়েছে। পাহাড়ি-বাঙালি পারস্পরিক অবিশ্বাস ও ভীতি দূর করে শান্তি-সম্প্রীতি ফিরিয়ে আনতে সর্বস্তরের মানুষ এ শোভাযাত্রায় অংশ নেয়। শহরের পৌরসভা ভবন থেকে বের হয়ে জেলা প্রশাসক কার্যালয়ে এসে শেষ হয় শোভাযাত্রা। পার্বত্য চট্টগ্রামবিষয়ক প্রতিমন্ত্রী দীপংকর তালুকদার, চাকমা রাজা দেবাশীষ রায়, রাঙামাটির ব্রিগেড কমান্ডার ব্রিগেডিয়ার জেনারেল সারওয়ার হোসেন, জনসংহতি সমিতির শীর্ষ নেতা ঊষাতন তালুকদারসহ বিপুলসংখ্যক পাহাড়ি-বাঙালি শোভাযাত্রায় অংশ নেয়। এরপর বিভিন্ন দল ও সংগঠনের নেতাদের নিয়ে বৈঠক করেন জেলা প্রশাসক।\r\nবৈঠকে দীপংকর তালুকদার বলেন, রাঙামাটিতে অবৈধ অস্ত্রের ছড়াছড়ি। এ অস্ত্র উদ্ধার এবং এখানকার চাঁদাবাজি বন্ধ না হলে পাহাড়ে শান্তি প্রতিষ্ঠিত হবে না। চাঁদাবাজদের বিরুদ্ধে ঐক্যবদ্ধ অবস্থান নিতে হবে। কোনো অবৈধ অস্ত্রধারী কিংবা চাঁদাবাজ গ্রেপ্তার হলে তাদের ছেড়ে দিতে কোনো সুপারিশ করা চলবে না। কাদের হাতে অস্ত্র আছে, কারা চাঁদাবাজ? বৈঠকের পর  প্রথম আলো র এমন প্রশ্নের জবাবে প্রতিমন্ত্রী বলেন, যাদের হাতে অবৈধ অস্ত্র আছে, তারাই সন্ত্রাসী।\r\nবৈঠকে দেবাশীষ রায় বলেন, শনিবারের সংঘর্ষের ঘটনায় যারা জড়িত, তারা প্যারাস্যুট নিয়ে উড়ে আসেনি। তাদের দৃষ্টান্তমূলক শাস্তি না হলে এ ধরনের সমস্যা আবারও হবে। ঘটনার সময় কিছু লোক অস্ত্র হাতে প্রকাশ্যে ঘোরাফেরা করেছে। রাস্তায় উসকানিমূলক বক্তব্য দিয়েছে। তাদের বিরুদ্ধে কোনো ব্যবস্থা নেওয়া হয়নি। সেনাবাহিনীর আঞ্চলিক কমান্ডার সারওয়ার হোসেন বলেন, শহরে শান্তি ফিরে এলেও তা কোনো কাঠামোর মাধ্যমে হয়নি। ফলে ভবিষ্যতে এ ধরনের ঘটনা যে ঘটবে না, তা নিশ্চিত করে বলা যায় না। তিনি এ ধরনের ঘটনার পুনরাবৃত্তি বন্ধে সব রাজনৈতিক দল ও স্থানীয় সংগঠনগুলোর সমন্বয়ে আলাদা সংগঠন গড়ে তোলার প্রস্তাব দেন।\r\nজেলা প্রশাসক মো. মোস্তফা কামাল বলেন, এ ঘটনা যারা ঘটিয়েছিল, তারা কয়েকটি লাশ আশা করেছিল। এ জন্য এখানে তিনটি লাশ পড়ে আছে, ওখানে জবাই করা হচ্ছে কিংবা কলেজের পাশে তরুণীর লাশ পড়ে আছে ইত্যাদি গুজব ছড়িয়েছিল। তিনি এ ধরনের গুজবে কান না দেওয়ার জন্য সবার প্রতি অনুরোধ জানান।\r\nস্থানীয় বাসিন্দাদের অনেকে এই গুজবের জন্য সামাজিক নেটওয়ার্ক ফেসবুককে দায়ী করেন। তাঁরা বলেন, ফেসবুকে নানা ধরনের মন্তব্য ছুড়ে পরিস্থিতি উত্তপ্ত করা হয়েছে। গতকালের বৈঠকে জেলা প্রশাসক বলেন, প্রতিমন্ত্রী দীপংকর তালুকদারের নামেও ফেসবুকে ভুয়া অ্যাকাউন্ট খোলা হয়েছে। \r\nবিএনপির নেতা দীপেন দেওয়ান বলেন, ঘটনার বিচার বিভাগীয় তদন্ত হওয়া দরকার ছিল। তা না করে প্রশাসনের লোকজন দিয়ে তদন্ত কমিটি করা হয়েছে।\r\nপার্বত্য গণপরিষদ নামের একটি সংগঠনের সভাপতি জালাল উদ্দিন চৌধুরী বলেন, পাহাড়ে চাঁদাবাজি বেড়ে গেছে। জনতা বিক্ষুব্ধ। এটা বন্ধ করতে হবে। \r\nনারীনেত্রী নূর জাহান বলেন, ‘পাহাড়ে সব সমস্যার মূলে চাঁদাবাজি। আমরা যতই শান্তির কথা বলি না কেন, চাঁদাবাজি বন্ধ না হলে এ শান্তি স্থায়ী হবে না। \r\nএকাধিক সূত্র  প্রথম আলো কে বলেছে, পার্বত্য চট্টগ্রামে চলছে নজিরবিহীন চাঁদাবাজি। ব্যবসায়ী, চাকরিজীবী, কৃষক, মৎস্যজীবী—সব পর্যায়ের মানুষ চাঁদাবাজির শিকার। যেকোনো ধরনের উপার্জন করলেই তার বিনিময়ে চাঁদা দিতে হয়। এ চাঁদা নেওয়া হয় পার্বত্য চট্টগ্রামের আঞ্চলিক রাজনৈতিক দলগুলোর নামে। এ নিয়ে আগে থেকেই পাহাড়ি-বাঙালির মধ্যে ক্ষোভ বিরাজ করছিল।\r\nএ প্রসঙ্গে দীপংকর তালুকদার  প্রথম আলো কে বলেন, পাহাড়ে চাঁদাবাজির মূল কারণ হচ্ছে অবৈধ অস্ত্রের সহজলভ্যতা। এসব অবৈধ অস্ত্র উদ্ধার করতে পারলেই চাঁদাবাজি ও গুমের মতো ঘটনা বন্ধ হয়ে যাবে।\r\nবৈঠকে রাঙামাটি কলেজের অধ্যক্ষ বাঞ্চিতা চাকমা বলেন, কলেজ অরক্ষিত। কোনো ঘটনা হলেই বাইরে থেকে লোকজন ভেতরে ঢুকে পড়ে। ঘটনার দিন ২৫-৩০ জন অস্ত্রধারী কলেজে ঢুকে পড়েছিল।\r\nরাঙামাটিতে শনিবারের (২২ সেপ্টেম্বর) সংঘর্ষের কারণ সম্পর্কে একাধিক তথ্য পাওয়া গেছে। সূত্র জানায়, ১৮ সেপ্টেম্বর পার্বত্য চট্টগ্রামের তিন জেলার ৩৭৬ জন হেডম্যান ও কার্বারির সঙ্গে ঢাকায় বৈঠক করেন প্রধানমন্ত্রী শেখ হাসিনা। বৈঠকে রাঙামাটির ১৪৪ জন হেডম্যান ও কার্বারি উপস্থিত ছিলেন। এ বৈঠকের পর পাহাড়ি ও বাঙালিদের মধ্যে নানা ধরনের গুজব ছড়িয়ে পড়ে। বাঙালিদের উচ্ছেদ করা হতে পারে, এমন গুজবও ছড়ানো হয়।\r\nদীপংকর তালুকদার এ প্রসঙ্গে বলেন, রাঙামাটিতে হেডম্যানদের একটি সম্মেলন হয়েছিল। সেখানে তাঁরা প্রধানমন্ত্রীর সঙ্গে দেখা করার ইচ্ছা প্রকাশ করেন। এরপর প্রধানমন্ত্রী তাঁদের ডেকে পাঠান। এ সময় কয়েকজন হেডম্যান তাঁদের ভূমি হারানোর কথা বলেন। প্রধানমন্ত্রী তাঁদের ভূমি ফেরত দেওয়ার আশ্বাস দেন। তার মানে এই নয় যে বাঙালিদের উচ্ছেদ করে হেডম্যানদের ভূমি দেওয়া হবে। এ নিয়ে পরে বিভ্রান্তি ছড়ানো হয়।\r\nআরেকটি সূত্র জানায়, চাকমা সার্কেলের রাজা দেবাশীষ রায়ের বাবা ত্রিদিব রায় ২১ সেপ্টেম্বর পাকিস্তানের করাচিতে মারা যান। সরকার ইতিমধ্যে তাঁর মৃতদেহ দেশে ফিরিয়ে আনার অনুমতি দিয়েছে। পাহাড়ের বাঙালিরা মনে করে, ত্রিদিব রায় স্বাধীনতার পক্ষের শক্তি ছিলেন না। কিন্তু পাহাড়িরা মনে করে, তিনি স্বাধীনতার পক্ষের শক্তি। বাঙালিরা রাজার পিতার মৃতদেহ রাঙামাটিতে আনা প্রতিহত করার প্রস্ত্ততি নিচ্ছে। এ নিয়ে পাহাড়ি-বাঙালিদের মধ্যে উত্তেজনা আ‌ে ছ ।\r\n","status":true,"publishDate":{"$date":{"$numberLong":"1348596000000"}},"createdAt":{"$date":{"$numberLong":"1751555112194"}},"__v":{"$numberInt":"0"}}
{"_id":{"$oid":"68669c5f63805761f3fc23c4"},"image":"image-1751555167450.webp","title":"রাঙামাটিতে শান্তি ফিরলেও আস্থার সংকট কাটেনি","description":"কামরুল হাসান  ও  হরি কিশোর চাকমা,  রাঙামাটি থেকে\r\nরাঙামাটি শহরের জনবহুল বাজার তবলছড়ি। দূরদূরান্তের গ্রাম থেকে পণ্য নিয়ে পাহাড়ের মানুষ আসে এই বাজারে। গতকাল বুধবার ছিল হাটবার। বেলা ১১টায় গিয়ে দেখা গেল, বাজারের বেশির ভাগ দোকানই শূন্য। বাঙালি ব্যবসায়ীদের দোকান খোলা থাকলেও পাহাড়ি পণ্য বিক্রেতা নেই।\r\nক্ষুদ্র ব্যবসায়ীরা বললেন, শনিবারের সহিংস ঘটনার পর পরিস্থিতি এখনো পুরোপুরি স্বাভাবিক হয়নি। শান্তি ফিরে এলেও পুরোপুরি আস্থা ফেরেনি। গ্রামের মানুষ ভয়ে শহরে আসতে পারছে না। একই অবস্থা পাহাড়িদের আরেক বাজার বনরূপার। সকালে এই বাজারেও পাহাড়ি বিক্রেতা ছিল হাতে গোনা।\r\nদুই কলেজছাত্রের হাতাহাতি থেকে শহরময় সহিংস ঘটনার পর উদ্ভূত পরিস্থিতি নিয়ে গতকালও কথা হয় পাহাড়ি-বাঙালি নেতা, জেলা প্রশাসনের কর্মকর্তা, সেনা প্রশাসন ও রাজনৈতিক দলের নেতাদের সঙ্গে। জানা গেল, পাহাড়ে বিরোধের মূল কারণ হলো ভূমিবিরোধ নিষ্পত্তি না হওয়া। আবার এর সঙ্গে রয়েছে পার্বত্য জেলা পরিষদ নির্বাচন, পুলিশ প্রশাসন জেলা পরিষদের নিয়ন্ত্রণে নেওয়া এবং ভারত প্রত্যাগত শরণার্থী ও উপজাতীয় অভ্যন্তরীণ উদ্বাস্ত্ত পুনর্বাসনবিষয়ক টাস্কফোর্স কার্যকর না করা। সবার একই বক্তব্য, যত দিন এসব সমস্যার নিষ্পত্তি না হবে, তত দিন পাহাড়ে শান্তি আসবে না।\r\n সমস্যার মূলে ভূমি:  পার্বত্য চুক্তি অনুযায়ী, পার্বত্য চট্টগ্রামে দীর্ঘদিন সশস্ত্র সংঘাতে ভারতে আশ্রয় নেওয়া এবং অভ্যন্তরীণভাবে উদ্বাস্ত্ত হয়ে যাওয়া পাহাড়িদের জমি ফেরত দেওয়ার কথা। সেই লক্ষ্যে ২০০১ সালে সংসদে পাস করা হয় পার্বত্য চট্টগ্রাম ভূমি বিরোধ নিষ্পত্তি কমিশন আইন। কিন্তু পার্বত্য চট্টগ্রাম আঞ্চলিক পরিষদ, জনসংহতি সমিতিসহ পাহাড়িদের পক্ষ থেকে সেই আইনের ২৩টি ধারা পার্বত্য চুক্তির সঙ্গে সংগতিপূর্ণ নয় বলে অভিযোগ করা হয়। এই ধারাগুলো সংশোধনের জন্য সরকার একটি কমিটি গঠন করে। সেই কমিটি ১৩টি ধারা সংশোধনের জন্য খসড়াও তৈরি করে। গত শীতকালীন অধিবেশনে ওই সংশোধনী পাস হওয়ার কথা থাকলেও হয়নি। তাই ভূমি বিরোধ নিষ্পত্তি হচ্ছে না।\r\nপার্বত্য চট্টগ্রাম আঞ্চলিক পরিষদের সদস্য ও জনসংহতি সমিতির শীর্ষস্থানীয় নেতা গৌতম কুমার চাকমা আক্ষেপ করে বলেন, ‘জানি না, এই সরকারের আমলেও ভূমি কমিশন আইন সংশোধন হবে কি না। প্রধানমন্ত্রী নিজে উদ্যোগ না নিলে এই সংকট দূর হবে না।’\r\nপার্বত্য চট্টগ্রাম সম-অধিকার আন্দোলনের সমন্বয়কারী জাহাঙ্গীর কামাল বলেন, ‘এই ভূমি সবার, সেই মানসিকতা নিয়ে এগিয়ে আসতে হবে। আগে জরিপ করে ভূমির পরিমাণ ও দখলদার নিশ্চিত করতে হবে। যাদের জমি থাকবে না, তাদের জমি দেওয়া হোক আমরা সেটাই মনে করি।’\r\nরাঙামাটির জেলা প্রশাসক মো. মোস্তফা কামাল বলেন, পার্বত্য এলাকার ৮০ শতাংশ সমস্যা ভূমিকেন্দ্রিক। ভূমি বিরোধ মিটে গেলে এলাকায় এমনিতে শান্তি আসবে।\r\nভারত প্রত্যাগত শরণার্থী ও অভ্যন্তরীণ উপজাতীয় উদ্বাস্ত্ত পুনর্বাসনবিষয়ক টাস্কফোর্সের পরিসংখ্যানমতে, পার্বত্য তিন জেলায় (রাঙামাটি, বান্দরবান ও খাগড়াছড়ি) উদ্বাস্ত্ত পরিবারের সংখ্যা এক লাখ ২৮ হাজার ৩৬৪টি। এর মধ্যে পাহাড়ি পরিবারের সংখ্যা রাঙামাটিতে ৩৫ হাজার ৫৯৫; বান্দরবানে আট হাজার ৪৩ ও খাগড়াছড়িতে ৪৬ হাজার ৫৭০। আর বাঙালি পরিবারের সংখ্যা রাঙামাটিতে ১৫ হাজার ৫১৬; খাগড়াছড়িতে ২২ হাজার ৩৭১ ও বান্দরবানে ২৬৯। পার্বত্য চুক্তি বাস্তবায়নের সঙ্গে ঝুলে আছে এসব পরিবারের ভাগ্য।\r\nবর্তমান সরকার ক্ষমতায় আসার পর খাগড়াছড়ি থেকে নির্বাচিত সরকারদলীয় সাংসদ যতীন্দ্র লাল ত্রিপুরাকে চেয়ারম্যান করে টাস্কফোর্স পুনর্গঠন করা হয়। কিন্তু এটি অকার্যকর রয়েছে। টাস্কফোর্সের প্রথম কমিটি গঠন করা হয় ১৯৯৭ সালের ৮ এপ্রিল, তৎকালীন সাংসদ কল্পরঞ্জন চাকমাকে চেয়ারম্যান করে।\r\nপার্বত্য চুক্তি অনুয়ায়ী, পুলিশ প্রশাসন পার্বত্য জেলা পরিষদের নিয়ন্ত্রণে আসার কথা। পার্বত্য জেলা পরিষদের অধীনে পুলিশ প্রশাসন কীভাবে চলবে, সে ব্যাপারে গত ৩০ আগস্ট রাঙামাটিতে একটি সেমিনার হয়। জাতিসংঘ উন্নয়ন কর্মসূচির সহায়তায় পার্বত্য চট্টগ্রামবিষয়ক মন্ত্রণালয় এর আয়োজন করে। তখন রাঙামাটি শহরে গুজব রটে যায় যে, সব বাঙালি পুলিশকে পার্বত্য চট্টগ্রামের বাইরে পাঠিয়ে আদিবাসী পুলিশ নিয়োগ দেওয়া হবে। সে কারণে বাঙালিদের পাঁচটি সংগঠন দুই দিনের হরতাল ডাকে। এক দিন হরতাল হওয়ার পর সেমিনার স্থগিত করা হয়।\r\nকিন্তু পার্বত্য চুক্তি অনুযায়ী, স্থানীয় পুলিশ প্রশাসন পার্বত্য জেলা পরিষদের কাছে হস্তান্তর করা হলেও শুধু কনস্টেবল পদে নিয়োগ দিতে পারবে জেলা পরিষদ। এ ছাড়া পুলিশ প্রশাসন চলবে পুলিশের নিজস্ব আইন অনুযায়ী।\r\nপার্বত্য চট্টগ্রামবিষয়ক প্রতিমন্ত্রী দীপংকর তালুকদার  প্রথম আলো কে বলেন, ‘স্থানীয় পুলিশ কেমন হবে, আমরা এখনো সেটাই ঠিক করতে পারিনি। কিন্তু তার আগে এ নিয়ে গুজব রটে গেছে।’\r\nপার্বত্য চুক্তি অনুযায়ী, পার্বত্য জেলা পরিষদে একজন আদিবাসী চেয়ারম্যান ও বিভিন্ন সম্প্রদায়ের তিনজন নারী সদস্যসহ ৩৩ জন সদস্য সরাসরি ভোটের মাধ্যমে নির্বাচিত হওয়ার কথা। কিন্তু চুক্তি স্বাক্ষরের পর মনোনীত মাত্র পাঁচ সদস্য নিয়ে এই পরিষদ চলছে। আর পার্বত্য চট্টগ্রামের অধিকাংশ উন্নয়ন কার্যক্রম ও বিভিন্ন হস্তান্তরিত বিভাগের দ্বিতীয় শ্রেণীর নিম্নপদে নিয়োগ চলছে এই পরিষদগুলোর মাধ্যমে।\r\nপার্বত্য চট্টগ্রাম নাগরিক কমিটির সভাপতি গৌতম দেওয়ান বলেন, জেলা পরিষদের নির্বাচন না হওয়ায় সংখ্যালঘু আদিবাসী সম্প্রদায়গুলোর মধ্যে ক্ষোভ রয়েছে। তারা নিজেদের অধিকার থেকে বঞ্চিত হচ্ছে। আর পার্বত্য এলাকায় পাহাড়ি-বাঙালি মিশ্র পুলিশ বাহিনী হলে সাম্প্রদায়িক সংঘাত বন্ধে তা সহায়ক হবে।\r\nএসব বিষয়ে জানতে চাইলে প্রতিমন্ত্রী দীপংকর তালুকদার বলেন, সরকার চুক্তির দুই-তৃতীয়াংশ শর্ত বাস্তবায়ন করেছে। ভূমির বিষয়টি নিয়ে এখনো জটিলতা আছে। এটি একটি জটিল বিষয়। কিছু ধারা সংশোধনের উদ্যোগ নেওয়া হয়েছে। তিনি স্বীকার করেন যে, এ নিয়ে পাহাড়ি-বাঙালি উভয় সম্প্রদায়ের উদ্বেগ রয়ে‌েছ ।","status":true,"publishDate":{"$date":{"$numberLong":"1348682400000"}},"createdAt":{"$date":{"$numberLong":"1751555167514"}},"__v":{"$numberInt":"0"}}
{"_id":{"$oid":"68669c8e63805761f3fc23c8"},"image":"image-1751555214948.webp","title":"রাঙামাটির পথে পথে চাঁদাবাজি","description":"কামরুল হাসান  ও  হরি কিশোর চাকমা,  রাঙামাটি থেকে   \r\nচাঁদাবাজির কারণে ক্ষুব্ধ ও বিরক্ত রাঙামাটির মানুষ। ছোট-বড় কোনো ব্যবসায়ীই চাঁদা না দিয়ে ব্যবসা করতে পারছেন না। চাঁদাবাজিকে কেন্দ্র করে গোলাগুলির ঘটনাও ঘটছে।\r\nসর্বস্তরের ব্যসায়ীদের সঙ্গে কথা বলে জানা গেছে, সরকারি সংস্থা, ক্ষমতাসীন দলের লোক, জনসংহতি সমিতির (জেএএস) দুই পক্ষ ও তাদের বিপক্ষের দল ইউনাইটেড পিপলস ডেমোক্রেটিক ফ্রন্ট (ইউপিডিএফ)—সবাই নিয়মিত চাঁদা নিচ্ছে।\r\nকথা হলো চাঁদাবাজির শিকার কাঠের আসবাবপত্র বিক্রেতা আমির আলীর সঙ্গে। কোথায় কত টাকা দিতে হয়, হিসাব তাঁর মুখস্থ। বললেন, এক সেট আসবাবপত্রের (ফার্নিচার) জন্য রাঙামাটির মানিকছড়িতে বন বিভাগের চেকপোস্টে চাঁদা দিতে হয় ১০০ টাকা, ঘাগড়ায় ১৫০, রাবার বাগানে ৫০, রাউজানে ১৫০ ও হাটহাজারিতে ১৫০ টাকা। এরপর আছে চট্টগ্রামের কাটা পাহাড়ে ট্রাকপ্রতি দুই হাজার টাকা, রাণীরহাটে ২০০, মাদামবিবিতে ১৫০, ফৌজদারহাটে ২০০, মেঘনাঘাটে ১৫০ টাকা। পুলিশ, আনসারসহ বিভিন্ন বাহিনীর নামে পথে পথে চাঁদাবাজি তো আছেই।\r\nআমির আলীর মতে, সব মিলিয়ে এক ট্রাকের জন্য চাঁদা দিতে হয় কমপক্ষে ৯০ হাজার টাকা। কথা বলার সময় পাশে দাঁড়িয়ে ছিলেন ট্রাকচালক হাবিবুর রহমান। তিনি বললেন, রাঙামাটি সীমানা পার হতে পাঁচবার গাড়ি থামায় পুলিশ ও বন বিভাগের লোকজন। চাঁদা না দিলে মালামাল আটক করে অথবা কাগজপত্র নেই বলে রাঙামাটিতে ফেরত পাঠিয়ে দেয়।\r\nপার্বত্য চট্টগ্রাম নাগরিক কমিটির সভাপতি গৌতম দেওয়ান  প্রথম আলো কে বলেন, দল চালাতে চাঁদা নেওয়া যায়। তবে দলের নাম ব্যবহার করে কেউ চাঁদাবাজি করলে তার বিরুদ্ধে অবশ্যই ব্যবস্থা নেওয়া উচিত।\r\nজেলা পুলিশ সুপারের দপ্তর থেকে পাওয়া তথ্যে দেখা গেল, গত আড়াই বছরে চাঁদাবাজি ও আধিপত্য বিস্তারের চেষ্টার কারণে ৭৫টি গোলাগুলির ঘটনা ঘটেছে। এই সময়ে নিহত হয়েছে ৮৭ জন। এ বছরের আট মাসে ১৮টি গোলাগুলির ঘটনায় ১৮ জন নিহত হয়েছে। আর গত দুই মাসেই ৫২ জন অপহৃত হয়েছে। নিখোঁজ রয়েছে আরও অনেকে। এসব ঘটনার পেছনে রয়েছে চাঁদাবাজি নিয়ে বিরোধ।\r\nইউপিডিএফের মুখপাত্র ও গণতান্ত্রিক যুব ফোরামের সাধারণ সম্পাদক মাইকেল চাকমা বলেন, ‘আমরা জনগণের চাঁদায় চলি। কিন্তু আমরা চাঁদাবাজি করি না। পাহাড়ে যে সহিংস ঘটনা ঘটছে, সেটা রাজনৈতিক দ্বন্দ্ব।’\r\nলেক আর পাহাড়ঘেরা ছোট্ট শহর রাঙামাটির রাস্তায় হাঁটলেই চোখে পড়ে দুই পাশে সারি সারি আসবাবের দোকান। এসব দোকানে তৈরি হচ্ছে দামি সেগুন কাঠের চোখধাঁধানো সব আসবাব। প্রতিটি দোকানেই রয়েছে দেশি-বিদেশি প্রতিষ্ঠানের আসবাবপত্রের ক্যাটালগ।\r\nকাঠ ব্যবসায়ী সমিতির সাধারণ সম্পাদকের হিসাবমতে, শুধু রাঙামাটি শহরেই এমন ৩০০ দোকান আছে। কিন্তু প্রশ্ন হলো, এত দোকান কেন? এত আসবাব কেনে কারা? এই প্রশ্নের জবাব মিলল আসবাবপত্র ব্যবসায়ী সোলায়মান হোসেনের কাছে। তিনি বললেন, ঢাকার বড় বড় ব্যবসায়ী প্রতিনিয়ত এখান থেকে মূল্যবান কাঠ আর আসবাবপত্র নিয়ে যাচ্ছেন।\r\nপার্বত্য এলাকা থেকে এভাবে কাঠ ও আসবাব নিয়ে যাওয়ার ক্ষেত্রে বিধিনিষেধ আছে। জেলা প্রশাসনের অনুমতি ছাড়া এসব নেওয়ার নিয়ম নেই। খোঁজ নিয়ে জানা গেল, বদলি অথবা ব্যবহৃত আসবাবের অজুহাত দেখিয়ে জেলা প্রশাসনের কর্মকর্তারা অনুমতি দেন। প্রতিটি আসবাবের জন্য তাঁরা ‘উপরি’ও আদায় করেন।\r\nবন বিভাগের কর্তাব্যক্তিরা নিজের মুখে এসব স্বীকার করলেও নাম প্রকাশ করতে চাননি। রাঙামাটি সার্কেলের বন সংরক্ষক রিজাউল শিকদার  প্রথম আলো কে বলেন, ‘চাঁদাবাজি হতে পারে, তবে সেটা আমার জানা নেই।’\r\nনাম প্রকাশে অনিচ্ছুক এক কাঠ ব্যবসায়ী বলেন, আসবাবের চোরাই কাঠের ব্যবসা রাঙামাটিতে সবচেয়ে জমজমাট। ক্ষমতাসীন দলের অনেক নেতা এই ব্যবসা থেকে চাঁদাবাজি করছেন। জাহাঙ্গীর নামের একজন কাঠ ব্যবসায়ী বলেন, জেএসএসের কর্মীরা সম্প্রতি ব্যবসায়ীদের কাছ থেকে ২০ লাখ টাকা চাঁদা দাবি করেন। তা দেওয়া না হলে বন বিভাগের কর্মকর্তা-কর্মচারীদের কাঠ আহরণ ও পরিবহনে বাধা দেওয়ার হুমকি দেওয়া হয়। প্রতিবাদে ব্যবসায়ীরা ১৫ দিন কাঠ কেনাবেচা বন্ধ রাখেন।\r\nজানতে চাইলে রাঙামাটি স-মিল মালিক সমিতির নেতা মোস্তফা আহমেদ চৌধুরী বলেন, রাঙামাটিতে ১৫টি স-মিল আছে, প্রতিটি মিলকে নির্ধারিত চাঁদা দিতে হয়। চাঁদা না দিলে হুমকি দিয়ে কাঠ সরবরাহ বন্ধ করা হয়।\r\nজেলার গোয়েন্দা সংস্থার একটি সূত্র জানায়, আঞ্চলিক রাজনৈতিক দল জনসংহতি সমিতির দুই পক্ষ ও ইউপিডিএফের সদস্যরা গত বছর প্রায় ২৫ কোটি টাকা চাঁদাবাজি করেছেন। এসব চাঁদাবাজির ক্ষেত্রগুলোর মধ্যে রয়েছে ব্যবসাপ্রতিষ্ঠান, মাছ ধরার নৌকা, মৌসুমি ফলমূল, কাঠ, বাঁশ, করাতকল, বাস, ট্রাক, সিএনজি অটোরিকশাসহ বিভিন্ন যানবাহন ও নৌপথের বিভিন্ন যানবাহন।\r\nজনসংহতি সমিতির নেতা উষাতন তালুকদার অবশ্য এ অভিযোগ অস্বীকার করে বলেন, ‘জনসংহতি সমিতির নাম ব্যবহার করে চাঁদাবাজি করা হতে পারে। তবে জনসংহতি সমিতি জড়িত নয়। যারা চাঁদাবাজি করে, তাদের ধরা হোক। আমরা সব সময় চাঁদাবাজির বিপক্ষে।’\r\nপার্বত্য চট্টগ্রাম সম-অধিকার আন্দোলনের সাধারণ সম্পাদক জাহাঙ্গীর কামাল বলেন, ব্যবসা-বাণিজ্য করলেই চাঁদা দিতে হবে। তবে আগে যেমন কথাবার্তা বলে চাঁদার পরিমাণ কমানো যেত, এখন আর তা হয় না। এখন চাঁদা দিতে হয় কোনো কাজের জন্য নির্ধারিত ব্যয়ের শতাংশ হিসাবে। এখন সাধারণ বাঙালিরাও চাঁদাবাজির শিকার হচ্ছে, যা আগে ছিল না।\r\nরাঙামাটি শহরে কোনো রিকশা নেই। এখানে অটোরিকশা হলো চলাচলের একমাত্র ভরসা। এই শহরে প্রায় এক হাজার অটোরিকশা আছে। আবদুস সালাম নামের এক অটোচালক চাঁদার একটি রসিদ দেখিয়ে বললেন, এক বছরে প্রতিটি অটোর জন্য জেএসএসকে ৭০০ টাকা করে চাঁদা দিতে হয়। চাঁদা না দিলে জেএসএসের সদস্যরা রিকশা চালাতে দেন না।\r\nরাঙামাটি থেকে ছয়টি উপজেলার যোগাযোগের একমাত্র পথ হলো লঞ্চ। প্রতিদিন পাঁচটি রুটে ৫০টি যাত্রিবাহী লঞ্চ চলাচল করে। প্রতিটি লঞ্চকে বাৎসরিক চাঁদা দিতে হয়।\r\nলঞ্চ মালিক সমিতির সাধারণ সম্পাদক সেলিম হায়দার এসব অভিযোগ স্বীকার করে বলেন, পাহাড়ের সঙ্গে যেসব লঞ্চ চলাচল করে, তাদের নিয়মিত চাঁদা দিতে হয়। এসব চাঁদাবাজিতে কোনো রাখঢাক নেই। সবকিছু হচ্ছে প্রকাশ্যে।\r\nসূত্র জানায়, দেশে মিঠা পানির মাছের একটি বড় উৎস হলো কাপ্তাই লেক। প্রতিদিন মণ মণ মাছ এই লেক থেকে ধরে দেশের বিভিন্ন স্থানে পাঠানো হয়। এ জন্য শতাধিক মাছের আড়ত গড়ে উঠেছে রাঙামাটি, কাপ্তাই ও মহালছড়িতে।\r\nমাছ ব্যবসায়ী সমিতির নেতা হাবিবুর রহমান বললেন, মাছ ব্যবসার জন্য বাৎসরিক চাঁদা ধার্য করে দেওয়া হয়েছে। না দিলে ব্যবসা বন্ধ হয়ে যাবে।\r\nপার্বত্য চট্টগ্রামের এই সন্ত্রাস-চাঁদাবাজি সম্পর্কে সরকারের অবস্থান জানতে চাইলে পার্বত্য চট্টগ্রামবিষয়ক প্রতিমন্ত্রী দীপংকর তালুকদার বলেন, ‘আমাদের দলের কেউ চাঁদাবাজির সঙ্গে জড়িত প্রমাণ পাওয়া গেলে শাস্তির ব্যবস্থা করব।’\r\nজেলা পুলিশ সুপার মাসুদ উল ইসলাম বললেন, সারা দেশের চিত্রের সঙ্গে এখানকার অবস্থার মিল নেই। পাহাড়ে চাঁদাবাজি ও অপহরণের ঘটনা হচ্ছে। এ অঞ্চলের মানুষ এ থেকে কীভাবে মুক্তি পাবে, সেটাই এখন ভাবনার বিষ য় । \r\n","status":true,"publishDate":{"$date":{"$numberLong":"1348855200000"}},"createdAt":{"$date":{"$numberLong":"1751555214964"}},"__v":{"$numberInt":"0"}}
{"_id":{"$oid":"68669cb663805761f3fc23cc"},"image":"image-1751555254074.webp","title":"বৌদ্ধপল্লিতে হামলা সন্দেহে রোহিঙ্গা জঙ্গিরা","description":"কামরুল হাসান ও আব্দুল কুদ্দুস , কক্সবাজার থেকে\r\nকক্সবাজারের রামু ও উখিয়ার বৌদ্ধ উপাসনালয়ে হামলার ঘটনায় রোহিঙ্গা জঙ্গিদের হাত রয়েছে বলে পুলিশ ও গোয়েন্দা সংস্থার সদস্যরা সন্দেহ করছেন। তাঁদের ধারণা, সাম্প্রতিক সময়ে মিয়ানমারে মুসলমানদের ওপর যে নির্যাতন হয়েছে, তার প্রতিশোধ নিতেই বৌদ্ধ উপাসনালয়ে হামলা চালানো হয়।\r\nতদন্ত-সংশ্লিষ্ট কর্মকর্তারা জানান, হামলার সময় বিভিন্ন ব্যক্তির মুঠোফোনে ধারণ করা ভিডিওচিত্র দেখে জড়িত ব্যক্তিদের শনাক্ত করার চেষ্টা চলছে। এর পেছনে মূল ব্যক্তি কে বা কারা, সেটাও খোঁজা হচ্ছে। হামলার ঘটনায় গতকাল সোমবার রাত পর্যন্ত ৯৭ জনকে গ্রেপ্তার করা হয়েছে। তবে তাৎক্ষণিকভাবে তাদের পরিচয় জানা যায়নি।\r\nস্থানীয় সূত্র জানিয়েছে, মন্দিরে হামলার আগে আয়োজিত একটি সমাবেশে আওয়ামী লীগের স্থানীয় নেতারা বক্তব্য দেন। তাঁদের উপস্থিতিতেই উপাসনালয়ে হামলা হয়।\r\nজানতে চাইলে কক্সবাজারের পুলিশ সুপার সেলিম মো. জাহাঙ্গীর বলেন, এ হামলা ছিল পরিকল্পিত। সব হামলার ঘটনা ঘটেছে রাতের অন্ধকারে। ১৫ থেকে ১৮ বছর বয়সের তরুণেরা এতে অংশ নেয়। এর পেছনে রোহিঙ্গা জঙ্গিদের হাত থাকতে পারে বলে তিনি সন্দেহ করেন। \r\nশনিবারের হামলার ঘটনার পর রামু ও উখিয়ার পরিস্থিতি আপাতত শান্ত। এলাকায় সেনা মোতায়েন রয়েছে। ১৪টি মামলা হয়েছে। আটক ৯৭ জনকে এসব মামলায় গ্রেপ্তার দেখানো হয়েছে। চারজনের বেশি লোক যাতে জমায়েত হতে না পারে, সে জন্য ১৪৪ ধারা বলবৎ রাখা হয়েছে। \r\nযে তরুণের ফেসবুকে পবিত্র কোরআন শরিফ অবমাননার ছবি দেখা গেছে, সেই তরুণের খোঁজ মেলেনি। রামুর হাইটুপি গ্রামের উত্তম কুমার বড়ুয়া নামের এই তরুণ ঘটনার পর থেকে পলাতক। পুলিশ তার মা ও বোনকে হেফাজতে নিয়ে রেখেছে।\r\nরামু থানার পুলিশ জানায়, উত্তম একটি কম্পিউটার দোকানে বসে আড্ডা দিত। শনিবার রাতে ওই দোকানে কাজ করার সময় অন্য একজন দেখেন, উত্তম কুমারের ফেসবুকে কে বা কারা আপত্তিকর ছবিটি পাঠিয়েছে। এটি জানাজানি হলে উত্তম লোকজনকে বলে, কে বা কারা তার ফেসবুকে ছবিটি ট্যাগ (যুক্ত) করেছে। ঘটনাটি অল্প সময়ের মধ্যে ছড়িয়ে পড়ে।\r\nআকবর আলী নামের এক গ্রামবাসী জানান, এর প্রতিবাদে রাত সাড়ে নয়টার দিকে ছাত্রলীগের নেতা সাদ্দাম হোসেন ও মৌলভি হাসানের নেতৃত্বে ৫০-৬০ জন লোক মিছিল বের করে। মিছিল শেষে একটি সমাবেশ হয়। এতে রামু নাগরিক উন্নয়ন কমিটির সভাপতি ও ছাত্রলীগের সাবেক নেতা নুরুল ইসলাম ওরফে সেলিম ও মৎস্যজীবী লীগের নেতা আনসারুল হক বক্তব্য দেন। সমাবেশের খবর পেয়ে থানার ভারপ্রাপ্ত কর্মকর্তা (ওসি) নজিবুল ইসলাম সেখানে যান। তিনিও বক্তব্য দেন। সমাবেশে দুই-আড়াই শ লোক জড়ো হয়। \r\nসমাবেশের ব্যাপারে জানতে চাইলে নুরুল ইসলাম বলেন, সমাবেশ করে তিনি সবাইকে শান্ত থাকার জন্য বলেছেন। তবে রাত ১০টার দিকে তিনি লক্ষ করেন, হঠাৎ করে বিভিন্ন যানবাহনে করে শত শত লোক রামুর দিকে আসছে। ওই বহরে স্থানীয় আওয়ামী লীগের নেতারাও ছিলেন। এভাবে রাত ১২টা পর্যন্ত সেখানে শত শত লোক জড়ো হয়। এরপর তারা হামলা শুরু করে। রাত সাড়ে তিনটা পর্যন্ত এ হামলা চলে। হামলায় আওয়ামী লীগের নেতারা ছিলেন কি না, জানতে চাইলে তিনি বলেন, রাতের অন্ধকারে ভালোভাবে বোঝা যাচ্ছিল না। তবে অনেক লোক জড়ো হয়েছিল। তিনি বলেন, বিএনপির সাংসদ লুৎফর রহমান কাজলও আসেন। তিনি লোকজনকে শান্ত করার চেষ্টা করেন।\r\nসূত্র জানায়, সমাবেশে উপজেলা আওয়ামী লীগের সভাপতি সোহেল সরোয়ার, উপজেলা ভাইস চেয়ারম্যান মুশরাত জাহান মুন্নী উপস্থিত ছিলেন। সমাবেশের ব্যাপারে জানতে চাইলে সোহেল বলেন, ‘আমি লোকজনকে ঠেকানোর চেষ্টা করছিলাম।’\r\nসূত্র জানায়, একইভাবে পরদিন রাতে উখিয়ার উপাসনালয়ে হামলা হয়। দুই দিনে রামু, উখিয়া ও টেকনাফে ১৯টি উপাসনালয়ে হামলা চালিয়ে ছোট-বড় পাঁচ শতাধিক বুদ্ধমূর্তি ধ্বংস করা হয়। ওই সময় অর্ধশতাধিক বাড়িঘরে আগুন দেওয়া হয় ও ভাঙচুর করা হয়।\r\n মন্ত্রীদের নিয়ে ব্যস্ত পুলিশ:  এ পরিস্থিতিতে দুই দিনে চারজন মন্ত্রী ও প্রতিমন্ত্রী মর্যাদার লোক কক্সবাজারের এলেন। গতকাল আসেন স্থানীয় সরকার প্রতিমন্ত্রী জাহাঙ্গীর কবির নানক, প্রধানমন্ত্রীর বিশেষ সহকারী মাহবুব উল আলম হানিফ ও সাংসদ বীর বাহাদুর। তাঁরা কক্সবাজারে দলীয় নেতাদের সঙ্গে বৈঠক করেন। এরপর দুপুরের দিকে এলাকা পরিদর্শন করেন। তাঁরা স্থানীয় লোকদের কাছ থেকে ওই দিনের ঘটনা শোনেন। তবে এত কিছুর পরও গতকাল রামুতে সমাবেশ করার চেষ্টা করা হয়। জেলা পুলিশ সূত্র জানায়, সমাবেশের মাইকিং করার সময় পাঁচ তরুণকে পুলিশ গ্রেপ্তার করে। এরা সবাই মাদ্রাসার ছাত্র। গ্রেপ্তারের পর এই পাঁচ তরুণের একজন হাফেজ রেজাউল করিম পুলিশকে জানায়, স্থানীয় এক ব্যবসায়ী এ সমাবেশের জন্য অর্থের জোগান দিচ্ছেন। তাঁর কথা অনুসারে মাইকিং করা হচ্ছিল। তবে পুলিশ ওই ব্যবসায়ীর বাসার পৌঁছানোর আগেই তিনি পালিয়ে যান।\r\nগ্রেপ্তার হওয়া ব্যক্তিদের জিজ্ঞাসাবাদের ব্যাপারে জানতে চাইলে নাম প্রকাশে অনিচ্ছুক এক পুলিশ কর্মকর্তা বলেন, ঘটনার পর থেকে মন্ত্রীরা কক্সবাজারে আসছেন। তাঁদের প্রটোকল দিতেই ব্যস্ত হয়ে পড়েছে পুলিশ। জিজ্ঞাসাবাদের সময়ই পাওয়া যাচ্ছে না। \r\nজেলা গোয়েন্দা পুলিশের এক কর্মকর্তা  প্রথম আলো কে বলেন, দুই দিনের হামলার ঘটনা ঘটেছে রাতে। এতে কম বয়সের তরুণেরা অংশ নিয়েছে। তাদের বড় অংশ মাদ্রাসার ছাত্র। মজার ব্যাপার হলো, তারা কোনো ব্যক্তির ওপর আক্রমণ করেনি। এত বড় ঘটনা ঘটলেও কেউ আহত পর্যন্ত হয়নি। আবার যেখানে মুসলিম বসতি আছে, সেখানকার উপাসনালয়ে কোনো হামলার ঘটনা ঘটেনি। এসব দেখে তাঁরা বলছেন, এটা পুরোপুরি পরিকল্পিত। \r\nস্থানীয় লোকজন জানান, মিয়ানমারে সাম্প্রদায়িক দাঙ্গার পর সেখান থেকে দলে দলে রোহিঙ্গা অনুপ্রবেশের ঘটনার পর থেকেই বাংলাদেশে অবস্থান করা রোহিঙ্গা বাসিন্দা ও রোহিঙ্গাদের কথিত স্বাধীনতার জন্য লড়াই করা তিনটি জঙ্গিগোষ্ঠী ক্ষুব্ধ ছিল।  ইনোসেন্স অব মুসলিমস  ছবি ইউটিউবে প্রচারের পর গত ২১ সেপ্টেম্বর এর প্রতিবাদে টেকনাফে বড় একটি সমাবেশের আয়োজন করা হয়। ওই সমাবেশে টেকনাফের সরকারদলীয় সাংসদ আবদুর রহমান বদি বক্তব্য দেন। একই সবাবেশে বক্তব্য দেন জামায়াতের টেকনাফ উপজেলা আমির নুর আহমদ আনোয়ারী।\r\nগোয়েন্দা সূত্র জানায়, ওই সময়ে কক্সবাজারের বিভিন্ন স্থানে অসন্তোষ ছড়ানোর চেষ্টা করে রোহিঙ্গারা। কিন্তু পুলিশি বাধার মুখে তারা পারে‌ি ন । ","status":true,"publishDate":{"$date":{"$numberLong":"1349114400000"}},"createdAt":{"$date":{"$numberLong":"1751555254137"}},"__v":{"$numberInt":"0"}}
{"_id":{"$oid":"68669ce963805761f3fc23d0"},"image":"image-1751555305178.webp","title":"বৌদ্ধপল্লিতে হামলা : গান পাউডার, কংক্রিটের ব্লক, পেট্রল, ট্রাক-বাস রাতারাতি কীভাবে পাওয়া গেল, কারা আনল? উত্তর মেলেনি  কার ইন্ধনে পরিকল্পিত হামলা","description":"কামরুল হাসান  ও  আব্দুল কুদ্দুস,  কক্সবাজার থেকে \r\n কক্সবাজারের রামুতে গত শনিবার রাতে বৌদ্ধপল্লিতে হামলা-অগ্নিসংযোগের তিন দিন পরও জানা গেল না, কে বা কারা এ ঘটনা ঘটিয়েছে। \r\nতবে রাজনৈতিক নেতাদের সামনেই যে একের পর এক বৌদ্ধমন্দির, বসতবাড়ি ও দোকানপাট জ্বালিয়ে দেওয়া হয়েছে, তা সবাই বলছেন। এমনকি স্থানীয় প্রশাসনের কর্মকর্তারাও এ দৃশ্য নীরবে দেখেছেন।\r\nঘটনার শিকার বৌদ্ধরা অভিযোগ করেছেন, হামলা প্রতিহত করতে রাজনৈতিক দলের স্থানীয় নেতা ও পুলিশসহ প্রশাসনের কর্মকর্তারা আন্তরিক ছিলেন না। তাঁরা আন্তরিক হলে এ ঘটনা প্রতিহত করা যেত। কেউ কেউ এ জন্য রামু থানার ভারপ্রাপ্ত কর্মকর্তাকেও (ওসি) অভিযুক্ত করেন।\r\nস্থানীয় লোকজন ও তদন্তসংশ্লিষ্ট কর্মকর্তারা জানান, গান পাউডার ব্যবহার করে বুদ্ধমূর্তিগুলো জ্বালিয়ে দেওয়া হয়, পেট্রল ছিটিয়ে বসতবাড়ি পুড়িয়ে দেওয়া হয়। ঢিল ছোড়ার জন্য চার কোনা কংক্রিটের ব্লক জোগাড় করা হয়, যেগুলো রামুতে পাওয়া যায় না। ট্রাক-বাস-পিকআপে করে গ্রাম থেকে লোক আনা হয়। আবার পবিত্র কোরআন অবমাননার ছবিসংবলিত ফেস্টুনও তৈরি করা হয়েছে। রাতারাতি এত পরিকল্পিত হামলা কীভাবে ঘটানো হলো, কারা করল, টাকার জোগান দিল কারা—এসব প্রশ্নের উত্তর এখনো মেলেনি।\r\nপুলিশ সুপার সেলিম মো. জাহাঙ্গীর  প্রথম আলো কে বলেন, এসব প্রশ্নের উত্তর খোঁজা হচ্ছে, পাওয়া গেলে সবকিছু পরিষ্কার হয়ে যাবে।\r\n ঘটনার বর্ণনা:  সেদিনের ভয়ংকর হামলায় ঘরহারা মানুষ গতকালও খোলা আকাশের নিচেই বসবাস করছিল। রাতে বৃষ্টি হলে তারা আরও বিপাকে পড়ে। এরপর সেনাবাহিনীর সদস্যরা তাঁদের থাকার জন্য তাঁবু গেড়ে দেন।\r\nহামলায় সবচেয়ে ক্ষতিগ্রস্ত হয়েছে ১৭০৬ সালে স্থাপিত রামু কেন্দ্রীয় সীমাবিহার। গতকাল সকালে সেখানে যাওয়ার পর সাংবাদিক পরিচয় পেয়েই বিহারের লোকজন ভিড় করেন। তাঁরা সেদিনের ঘটনার মর্মস্পর্শী বিবরণ দেন। হামলার সময় দুর্বৃত্তরা বৌদ্ধদের ইতিহাসের সংগ্রহশালাও জ্বালিয়ে দেয়। এতে সেখানকার কম্পিউটার ও অন্যান্য জিনিসপত্র পুড়ে যায়। এসব দেখাশোনার দায়িত্ব পালন করতেন ববিতা বড়ুয়া। কথা বলতেই চোখের পানি মুছে বললেন, ‘সারা জীবন আমরা দুই হাতে মানুষকে দান করে এসেছি। এখন আগুনে নিঃস্ব হয়ে মানুষের কাছেই হাত পেতেছি। এর চেয়ে লজ্জার আর কী হতে পারে?’ কারা আগুন দিয়েছিল? প্রশ্ন করতেই পাশে দাঁড়ানো মন্দিরের সহকারী পরিচালক প্রজ্ঞানন্দ ভিক্ষু বললেন, ‘শুরু করেছে এলাকার ছেলেরা। পরে ওদের সঙ্গে হাজার হাজার লোক জড়ো হয়েছিল। ওরা ট্রাকে করে, বাসে করে রামুতে আসে। তারা আমাদের মন্দিরের দানের টাকা ও খাবার পর্যন্ত লুট করেছে।’\r\nসহকারী পরিচালক মন্দিরের পুড়ে যাওয়া বুদ্ধমূর্তিগুলো দেখান। সবচেয়ে বড় মূর্তিটি আট মাসে আগে থাইল্যান্ড থেকে আনা হয়। আট মণ ওজনের এ মূর্তিটির এক চোখ তুলে নিয়েছে হামলাকারীরা। আগুনে তার পা জ্বলে গেছে। পাশেই শোয়ানো অবস্থায় আরেকটি বড় মূর্তি। ওই মূর্তির নাকও ভেঙে ফেলা হয়েছে। আগুনে জ্বালিয়ে দেওয়া হয় পুরো মন্দিরটি।\r\nপ্রজ্ঞানন্দ ভিক্ষু অভিযোগ করেন, আগুন দেওয়ার সময় জারে করে পেট্রল আর ব্যাগে করে গুঁড়াজাতীয় পাউডার আনা হয়। সেই পাউডার ছিটানোর পর এতে আগুন দেওয়া হয়। পাউডারের উচ্চ তাপে পিতলের মূর্তিও গলে যায়। আর জারে করে আনা পেট্রল ছিটিয়ে বাড়িঘরে আগুন দেওয়া হয়। সীমাবিহারে পোড়া মূর্তির দিকে অশ্রুসিক্ত হয়ে তাকিয়ে ছিলেন চট্টগ্রাম বিশ্ববিদ্যালয়ের অধ্যাপক জিনবোধী ভিক্ষু। চার কোনা কংক্রিটের ব্লক হাতে ধরে তিনি বললেন, এসব চৌকোনা ব্লক বড় ধরনের কোনো উন্নয়নকাজের জন্য তৈরি করা হয়েছে। কিন্তু এমন ব্লক রামুতে কেউ ব্যবহার করে না। হামলাকারীরা বস্তায় ভরে এসব ব্লক কোত্থেকে আনল, তা কেউ বলতে পারছে না। এই ব্লকগুলো বৌদ্ধদের বাড়িঘরে নিক্ষেপ করা হয়। \r\nরামুর শ্রীকুলে পাশাপাশি দুটি বৌদ্ধমন্দির লাল চিং আর সাদা চিং। দুটি মন্দিরই জ্বালিয়ে দেওয়া হয়। গতকাল দুপুরের সেই পোড়া মূর্তিকেই ভক্তি করছিলেন কয়েকজন নারী। সাংবাদিক পরিচয় পেয়ে তাঁরা বললেন, মন্দিরের কাছে পাশাপাশি বৌদ্ধ ও মুসলমানদের বাড়ি। সেখানে এমনভাবে আগুন দেওয়া হয়, যাতে শুধু বৌদ্ধদের বাড়িটিই জ্বলে যায়।\r\nলালচিংয়ে পাওয়া যায় কক্সবাজারের সংরক্ষিত নারী আসনের সাংসদ এ্যাথিন রাখাইনকে। তিনি বলেন, ‘কারা হামলা করেছে, জানি না। তবে এ ঘটনায় ছাত্রলীগের এক নেতাও আটক হয়েছেন বলে শুনেছি।’ রামুর উত্তর মিঠাছড়িতে টিলার ওপরে স্থাপন করা হয়েছে ১০০ ফুট লম্বা শোয়ানো বুদ্ধমূর্তি। করুণা শ্রী ভিক্ষু এটি স্থাপন করেছেন। সেদিনের হামলার প্রসঙ্গে তিনি বললেন, কংক্রিটের মূর্তিটি শাবল দিয়ে ভাঙার অনেক চেষ্টা করা হয়েছে। কিন্তু তারা ভাঙতে পারেনি। তবে হামলার কারণে বৃহৎ আকারের মূর্তিটিতে ফাটল ধরেছে। সেখানে অতি মূল্যবান একটি ত্রিপিটক রাখা ছিল, সেটিও জ্বালিয়ে দেওয়া হয়।\r\nঘটনা নিজের চোখে দেখেন এমন বৌদ্ধ বাসিন্দা অমল বড়ুয়া বলেন, শনিবার রাত সাড়ে নয়টার দিকে এ ঘটনার প্রতিবাদে ছাত্রলীগের স্থানীয় নেতা সাদ্দাম হোসেন, আমজাদ হোসেন, জিন বাবু, রুস্তম আলীসহ কয়েকজন মিছিল বের করেন। মিছিলটি বৌদ্ধমন্দির ঘুরে উপজেলা সদরের চৌমুহনীতে আসার পর রামু নাগরিক কমিটির নেতা ছাত্রলীগের সাবেক নেতা নুরুল ইসলাম যোগ দেন। মিছিলটি রামু বাজারের মোড়ে আসার পর সেখানে আরও লোকজন জড়ো হয়। সমাবেশে উপজেলা আওয়ামী লীগের সভাপতি সোহেল সরওয়ার, উপজেলা ভাইস চেয়ারম্যান মুশরাত জাহান, জেলা আওয়ামী লীগের সহসভাপতি নুরুল ইসলাম, উপজেলা নির্বাহী কর্মকর্তা দেবী চন্দ ও থানার ওসি উপস্থিত হন। সাংসদ লুৎফর রহমান বক্তব্য শেষ করতে না-করতেই লাল চিং মন্দিরে আগুন জ্বলে ওঠে। \r\nকেন্দ্রীয় বৌদ্ধবিহারে পাওয়া গেল এলাকার বিএনপিদলীয় সাংসদ লুৎফর রহমানকে।  প্রথম আলো কে তিনি বলেন, উপজেলা নির্বাহী কর্মকর্তার ফোনে তিনি রামু বাজারে এসে দেখেন, শত শত মানুষ জড়ো হয়েছে। তিনি আবদুল হক নামের এক মাওলানাকেও ডাকেন। এ সময় সেখানে খালি গলায় তিনি এবং জেলা আওয়ামী লীগের সভাপতি ও উপজেলা চেয়ারম্যান সোহেল সরওয়ার বক্তৃতা করছিলেন। কিন্তু লোকজন কারও কথা শুনছিল না। তিনি বলেন, এ ঘটনায় আওয়ামী লীগের লোকজন জড়িত। মিছিলে আওয়ামী লীগ ও ছাত্রলীগের অনেক লোক ছিলেন।\r\nজানতে চাইলে কেন্দ্রীয় স্বেচ্ছাসেবক লীগের নেতা সাইমুম সরওয়ার বলেন, রাত সাড়ে ১০টা থেকে ১২টা পর্যন্ত খণ্ড খণ্ড মিছিল করেছে বিএনপি ও যুবদল। এর পরই আগুনের ঘটনা ঘটে। সঞ্জীব বড়ুয়া নামের এক যুবক অভিযোগ করে বলেন, রামু মোড়ে যখন মিছিল চলছিল, তখন মন্দিরের পাশে কিছু বৌদ্ধ যুবক জড়ো হন। রামু থানার ওসি সেখানে এসে সবাইকে বাড়ি যেতে বলেন। তিনি বলেন, ‘কিছু হবে না, আপনারা চলে যান।’ এর পরই আগুন দেওয়ার ঘটনা ঘটে।\r\nসঞ্জীব বড়ুয়া অভিযোগ করেন, ঘটনার সময় পিকআপ ও কক্সলাইন পরিবহনে করে শত শত লোক রামুতে আসে। তারা গান পাউডার ও জ্বালানি তেল নিয়ে আসে। ওসি নিজেও তা স্বীকার করেন। তিনি বলেন, কারা এসব গাড়ি ভাড়া দিল, তা খঁুজে দেখা হচ্ছে। কক্সলাইনের একটি বাস আটক করা হয়েছে। তবে কোনো পিকআপের মালিককে পাওয়া যায়নি। \r\nজানতে চাইলে কক্সলাইন পরিবহনের চেয়ারম্যান অধ্যাপক এম এ বারী বলেন, ‘হামলার ঘটনায় আমাদের কোনো গাড়ি ব্যবহার করা হয়নি। হেলপাররা কাউকে না বলে একটি গাড়ি নিয়ে গেছে। সেই গাড়িটি বিজিবির হাতে ধরা পড়ে।’\r\n গ্রেপ্তার, মামলা:  বৌদ্ধমন্দিরে হামলার ঘটনায় গতকাল পর্যন্ত ১৬৯ জনকে গ্রেপ্তার করা হয়েছে। জিজ্ঞাসাবাদের জন্য আরও ১৯ জনকে আটক করা হয়েছে। এদের বেশির ভাগই ইসলামী ছাত্রশিবিরের কর্মী ও মাদ্রাসাছাত্র। জেলার বিভিন্ন স্থান থেকে পুলিশ এদের আটক করে। এ ঘটনায় ধর্মীয় অনুভূতিতে আঘাত, হামলা, লুটপাট, ভাঙচুর ও অগ্নিসংযোগের অভিযোগ এনে এ পর্যন্ত ১৪টি মামলা হয়েছে। যে তরুণের ফেসবুকে পবিত্র কোরআন শরিফ অবমাননার ছবি পাওয়া যায় বলে দাবি করা হয়, তাঁর নাম উত্তম কুমার বড়ুয়া। উত্তমের নামেও মামলা করেছে রামু থানার পুলিশ। উত্তমকে পুলিশ খুঁজে পায়নি। তাঁর মা ও বোন পুলিশ হেফাজতে আছে। \r\nশনিবার রাতে হামলা করে ফিরে যাওয়ার সময় নাইক্ষ্যংছড়িতে কক্সলাইন নামের একটি পরিবহন কোম্পানির বাসসহ ৩০ জনকে আটক করে বর্ডার গার্ড বাংলাদেশ (বিজিবি)। পরে এদের গ্রেপ্তার দেখানো হয়। দায়িত্বে অবহেলার অভিযোগে গতকাল সকালে রামু থানার ওসি এ কে নজিবুল ইসলামকে প্রত্যাহার করা হয়।\r\n ওপারে উত্তেজনা:  কক্সবাজারের ঘটনায় সীমান্তের ওপারে মিয়ানমারে রোহিঙ্গা-অধ্যুষিত এলাকাতেও উত্তেজনা দেখা দিয়েছে। বিজিবির চট্টগ্রাম সেক্টরের কমান্ডার কর্নেল মো. জিল্লুল হক  প্রথম আলো কে বলেন, এ ঘটনা জানার পর গতকাল সকালে ঘুমধুম বিদ্যালয়ে বিজিবি ও মিয়ানমারের সীমান্তে নিয়োজিত নাসাকা বাহিনীর মধ্যে পতাকা বৈঠক হয়ে‌ে ছ । ","status":true,"publishDate":{"$date":{"$numberLong":"1349200800000"}},"createdAt":{"$date":{"$numberLong":"1751555305252"}},"__v":{"$numberInt":"0"}}
{"_id":{"$oid":"68669d1463805761f3fc23d4"},"image":"image-1751555348281.webp","title":" সরেজমিন উখিয়া হামলাকারীদের চিনলেও ভয়ে নাম বলছে না কেউ","description":"কামরুল হাসান  ও  আব্দুল কুদ্দুস , কক্সবাজার থেকে\r\n‘১০ ঘণ্টা পাহারা দিয়ে রাখলাম। একসময় দেখলাম, ওরা দল বেঁধে ধেয়ে আসছে। মনে হচ্ছিল আর পারব না। মন্দিরের ফটকে আমি ওদের পায়ে ধরি। কিন্তু কেউ আমার কথা শুনল না। আমাকে মাড়িয়েই ওরা ভাঙচুর শুরু করে। ওদের পায়ের নিচে চাপা পড়ে আমি জ্ঞান হারাই।’ \r\nকথাগুলো বলতে বলতে চোখ মুছলেন উখিয়া ডিগ্রি কলেজের ব্যবস্থাপনার প্রভাষক শাহ আলম। উখিয়ার শত বছরের লেজুরকুল বৌদ্ধমন্দির ভাঙার সময় তিনি ছিলেন প্রতিবাদী। তাঁর মতো আরেক প্রতিবাদী লেজুরকুলের ইউনিয়ন পরিষদ সদস্য নুরুল কবীর। কিন্তু কেউ কিছুই করতে পারেননি। রোববার (৩০ সেপ্টেম্বর) রাতে মন্দিরটি ভাঙচুর আর লুটপাট করা হয়।\r\nরামুর বৌদ্ধপল্লিতে হামলা-ভাঙচুরের পরদিন উখিয়ার বৌদ্ধমন্দিরে হামলা হয়। এ উপজেলার ৩২টি বৌদ্ধমন্দিরের পাঁচটি ভাঙচুর ও লুটপাট হয় আর পুড়িয়ে দেওয়া হয় দুটি। তবে রামুর ঘটনার সঙ্গে উখিয়ার ঘটনার মিল নেই। রামুতে হামলা করেছে দূর-দূরান্ত থেকে আসা অজ্ঞাত লোকজন। আর উখিয়ায় হামলা করেছে বৌদ্ধদেরই প্রতিবেশী মুসলমানরা। এদের কেউ ছাত্র, কেউ ইমাম, কেউ চাকরিজীবী, ব্যবসায়ী বা বেকার যুবক। আছে সব দলের মানুষ। আর আছে একদল জঙ্গি রোহিঙ্গা। \r\nঘটনার শিকার ও হামলাকারী সবাই সবাইকে চেনেন। কিন্তু হামলার পর সেই চেনা লোকটার নাম বলতে পারছেন না বৌদ্ধরা। ফোন করে তাঁদের প্রাণনাশের হুমকি দেওয়া হচ্ছে, কারও বাড়িঘর জ্বালিয়ে দেওয়ার ভয় দেখানো হচ্ছে। কাউকে বলা হচ্ছে, বাড়াবাড়ি করলে ভিটাছাড়া করা হবে। হুমকি থেকে বাদ নেই পুলিশ প্রশাসনের মাঠপর্যায়ের কর্মকর্তারাও।\r\nজেলা পুলিশ সুপার সেলিম মো. জাহাঙ্গীর হুমকির কথা স্বীকার করে  প্রথম আলো কে বলেন, ‘হুমকিদাতাদের নাম পুলিশকে জানানোর জন্য সবাইকে বলা হয়েছে। একজন হুমকিদাতার ফোন নম্বর পেয়েছি।’\r\nউখিয়া থানা আওয়ামী লীগের সাধারণ সম্পাদক হামিদুল হক চৌধুরী নিজেই অভিযোগ করলেন, মন্দিরে হামলার পর এখন বৌদ্ধদের ফোন করে হুমকি দেওয়া হচ্ছে। কয়েকজন তাঁকে এ হুমকির কথা জানিয়েছেন। এসব নিয়ে তিনি থানার ভারপ্রাপ্ত কর্মকর্তার (ওসি) সঙ্গে কথা বলেছেন। তিনি জানান, সীমান্তের ওপারে মিয়ানমারের ১০-১২ হাজার রোহিঙ্গার হাতে বাংলাদেশের মোবাইল ফোনের সিম আছে। এসব সিম ব্যবহার করে হুমকি দেওয়া হচ্ছে।\r\nএই নেতার সঙ্গে কথা বলার সময় পাশে বসে ছিলেন জেলা আওয়ামী লীগের সদস্য মোহাম্মদ হোসেন খান। তিনি বলেন, উখিয়ার অনেক কিছুই এখন রোহিঙ্গারা নিয়ন্ত্রণ করছে। তাদের সহায়তা করছে ‘মুসলিম এইড’ নামের একটি আন্তর্জাতিক এনজিও। তিনি বলেন, উখিয়ায় অনেক মসজিদের ইমাম রোহিঙ্গা। রামুর ঘটনার পর তাঁরা লোকজনকে উসকানি দিয়েছেন। হামলার ঘটনায় জামায়াত সহায়তা দিয়েছে।\r\nতবে জামায়াতের কক্সবাজার জেলার সেক্রেটারি জি এম রহিমুল্লাহ বলেন, জামায়াত কোনো ধর্মীয় উপাসনালয়ে হামলা করে না। পুলিশ অযথা নিরীহ লোকদের গ্রেপ্তার করছে।\r\nউখিয়ার পাতাবাড়ি বৌদ্ধবিহারের পাশে বাস করেন বিনয় বড়ুয়া। তাঁর মন্দিরটি হামলা থেকে রক্ষা পেয়েছে। এখন তাঁকে ফোন করে হুমকি দেওয়া হচ্ছে। বিনয় বড়ুয়া  প্রথম আলো কে বলেন, ফোন তাঁকে হুমকি দিয়ে বলা হয়, ‘বেশি বাড়াবাড়ি করলে তোর দোতলা বাড়িটি জ্বালিয়ে দেব।’\r\nকক্সবাজার শহর থেকে টেকনাফের দিকে ৪২ কিলোমিটার গেলে উখিয়ার পশ্চিম মরিচ্যা দীপঙ্কর বৌদ্ধবিহার। গতকাল সকালে সেখানে গিয়ে দেখা গেল, শত বছরের পুরোনো মন্দিরটি একেবারেই ছাই হয়ে গেছে। এ মন্দিরের ১২০টি মূর্তি ছিল, এখন একটিও নেই। মন্দিরের ভিক্ষু বিমল জ্যোতি জানালেন, রামুতে হামলার পরদিন রাত সাড়ে নয়টার দিকে প্রথমে মরিচ্যা বাজার থেকে একটি মিছিল আসে। এরপর মন্দিরের তিন দিক থেকে তিনটি মিছিল আসে। মিছিলের যুবকদের হাতে ছিল কেরোসিনের পাত্র। চোখের পলকে তারা মন্দিরে আগুন ধরিয়ে দেয়। এ এলাকায় ১১৭ ঘর বৌদ্ধ আছে। ভয়ে তারা ঘরবাড়ি ছেড়ে পালিয়ে যায়। মিছিলকারীরা মন্দিরের পাশে দুটি বৌদ্ধবাড়িতে লুট করে।\r\nকারা এ হামলা চালাল? জানতে চাইলে বিমল জ্যোতি কারও নাম বলতে অস্বীকার করে বলেন, ‘আমাকে প্রতিনিয়ত হুমকি দেওয়া হচ্ছে। বলা হচ্ছে আমাদের বিরুদ্ধে মামলা হলে টুকরো টুকরো করে কেটে সাগরে ফেলে দেব।’ মন্দির কমিটির সাবেক সাধারণ সম্পাদক বাবুল বড়ুয়া বলেন, ‘হামলার পর আমরা প্রাণনাশের হুমকিতে আছি। দয়া করে বিপদে ফেলবেন না। আপনারা বাজারের লোকজনকে জিজ্ঞাসা করলেই হামলাকারীদের নাম জানতে পারবেন।’\r\nমরিচ্যা বাজারে গেলে কয়েকজন ব্যবসায়ী জানান, ওই রাতে স্থানীয় জামায়াতের সদস্য মোহাম্মদ আলম, কায়সার আহমেদ, মনিয়া ভুলু, নুরুল আলমসহ কয়েকজন মিছিল বের করে মন্দিরে হামলা চালান। তাঁরা সুলতানিয়া আজিজুল উলুম নামের একটি মাদ্রাসার কথাও বলেন। তবে ওই মাদ্রাসার প্রধান শিক্ষক মোহাম্মদ ইয়াহিয়া এ অভিযোগ অস্বীকার করে বলেন, তাঁর মাদ্রাসার ছাত্রদের বয়স পাঁচ থেকে ১৭ বছর। এরা সন্ধ্যার পরে কেউ বের হয় না। তারা কোনোভাবেই এর সঙ্গে জড়িত নয়।\r\nউখিয়া বাজারে পৌঁছার একটু আগে মূল সড়কের পাশে রাজা পালং জাদি বৌদ্ধবিহার। ১৮৬৭ সালে স্থাপিত এ বৌদ্ধবিহারে হামলা হয়েছে (৩০ সেপ্টেম্বর) দিনের বেলায়। বেলা সাড়ে তিনটার সময় রাজা পালং এলাকার শতাধিক লোক হামলা চালায়। মন্দিরে থাকা যুবক সাগর বড়ুয়া বলেন, হামলাকারীদের চেনেন কিন্তু ভয়ে নাম বলতে পারছেন না। এক লোক ফোন করে তাঁদের হুমকি দিচ্ছেন বলে জানান।\r\nগতকাল স্থানীয় পুলিশ প্রশাসনের কর্মকর্তাদের সঙ্গে কথা বলে মনে হয়েছে, তাঁরা এখনো এসব ঘটনার তদন্তই শুরু করতে পারেননি। রামুর ঘটনায় ব্যবহার করা বারুদ (গান পাউডার), কংক্রিটের চারকোনা টুকরা, ট্রাক-বাস কীভাবে, কোত্থেকে এল, তার উত্তরও খুঁজে পাচ্ছে না পুলিশ।\r\nপুলিশ সুপার সেলিম জাহাঙ্গীর বললেন, ‘সিআইডির অপরাধ চিহ্নবিশেষজ্ঞরা আজ আসছেন। তাঁরা খঁুজে দেখবেন গান পাউডার ব্যবহার করা হয়েছিল কি না।’\r\nএদিকে বৌদ্ধমন্দিরে হামলার পর বিভিন্ন স্থানে জারি করা হয় ১৪৪ ধারা। তবে রামুসহ কিছু এলাকা থেকে গতকাল ১৪৪ ধারা প্রত্যাহার করা হয়েছে। শুধু আজ সকাল আটটা পর্যন্ত টেকনাফে ১৪৪ ধারা বলবৎ থাকবে। হামলার ঘটনায় এখন পর্যন্ত ১৮৯ জন গ্রেপ্তার হয়েছে। এদের জিজ্ঞাসাবাদের জন্য রিমান্ডে নেওয়া হতে পারে।\r\n\r\n","status":true,"publishDate":{"$date":{"$numberLong":"1349287200000"}},"createdAt":{"$date":{"$numberLong":"1751555348347"}},"__v":{"$numberInt":"0"}}
{"_id":{"$oid":"68669d3e63805761f3fc23d8"},"image":"image-1751555390077.webp","title":"৪০ হামলাকারী শনাক্ত, মূল শক্তি অজানা বৌদ্ধপল্লিতে হামলা","description":"কামরুল হাসান  ও  আব্দুল কুদ্দুস  কক্সবাজার থেকে   \r\nরামুর বৌদ্ধপল্লি ও মন্দিরে হামলাকারীদের মধ্যে অন্তত ৪০ জনকে শনাক্ত করেছে পুলিশ ও এলাকাবাসী। তাদের মধ্যে আছেন জামায়াতে ইসলামী ও এর অঙ্গসংগঠনের সদস্য, মাদ্রাসাছাত্র ও রোহিঙ্গা নেতা। তবে কারা তাঁদের ইন্ধন দিয়েছে, তা এখনো অস্পষ্ট। পুলিশ, তদন্তসংশ্লিষ্ট সূত্র ও  প্রথম আলো র অনুসন্ধানে এসব তথ্য জানা গেছে।\r\nপুলিশ জানায়, হামলাকারীদের ব্যবহার করা একটি ট্রাক গত বৃহস্পতিবার গভীর রাতে চালক ও হেলপারসহ চট্টগ্রামের সীতাকুণ্ড থানার পুলিশ আটক করেছে। ট্রাকচালক পুলিশকে জানান, ঘটনার রাতে হামলাকারীদের নিয়ে কক্সবাজার থেকে রামুতে ট্রাকটি নিয়ে যান হেলপার রমজান আলী। এর আগে কক্সলাইন নামের একটি পরিবহনের বাসও আটক করা হয়। গত ২৯ সেপ্টেম্বর রাতে বৌদ্ধমন্দির, বসতবাড়ি ও দোকানপাটে হামলার সময় এসব ট্রাক-বাসে করে লোক আনা হয়।\r\nকক্সবাজারের পুলিশ সুপার সেলিম মো. জাহাঙ্গীর  প্রথম আলো কে বলেন, প্রাথমিকভাবে ছবি দেখে হামলাকারীদের অনেককেই শনাক্ত করা হয়েছে। পুলিশ এদের গ্রেপ্তারে অভিযান শুরু করেছে। তবে এরা গা ঢাকা দিয়েছে।\r\nতদন্তের সঙ্গে সংশ্লিষ্ট একটি সূত্র জানায়, ফেসবুকে পবিত্র কোরআন শরিফ অবমাননার ছবি যুক্ত করার খবর প্রচারের পর প্রথম প্রতিবাদ মিছিল বের হয় রাত সাড়ে নয়টার দিকে। স্থানীয় ছাত্রলীগের নেতা সাদ্দাম হোসেন, যুবলীগের নেতা বাবু ও মৌলভী হাসান মিছিলে নেতৃত্বে দেন। এতে ৫০-৬০ জন লোক ছিল। মিছিলে স্লোগান দেওয়া হয়, ‘বড়ুয়াদের গালে গালে, জুতা মারো তালে তালে।’ মিছিল শেষে সমাবেশ হয়। এতে রামু নাগরিক উন্নয়ন কমিটির সভাপতি ও ছাত্রলীগের সাবেক নেতা নুরুল ইসলাম ওরফে সেলিম ও মৎস্যজীবী লীগের নেতা আনসারুল হকসহ কয়েকজন বক্তব্য দেন। সমাবেশের খবর পেয়ে থানার ভারপ্রাপ্ত কর্মকর্তা (ওসি) নজিবুল ইসলাম সেখানে যান। তিনিও বক্তব্য দেন। সমাবেশে ততক্ষণে দুই-আড়াই শ লোক জড়ো হয়। এক ঘণ্টা পর সমাবেশ শেষ হয়। তবে লোকজন তখনো রামু বাজারের মোড়ে অবস্থান করছিল।\r\n আসতে থাকে গাড়ির বহর:  রামু নাগরিক কমিটির নেতা সেলিম  প্রথম আলো কে বলেন, রাত সাড়ে ১০টার পর তিনি লক্ষ করেন, হঠাৎ করে বিভিন্ন যানবাহনে করে শত শত লোক রামুর দিকে আসছে। কেউ আসে গাড়িতে, কেউ ট্রাকে আবার কেউ মোটরসাইকেলে করে। বেশির ভাগ লোক আসে কক্সবাজার জেলা শহর আর আশপাশের এলাকা থেকে। একটু দূরে নাইক্ষ্যংছড়ি থেকে লোকজন আসতে থাকে কক্সলাইনের গাড়িতে করে।\r\nগোয়েন্দা সংস্থার সূত্রে জানা গেছে, ওই সময় মোট ২৬টি গাড়িতে করে লোকজন রামুতে আসে। এর মধ্যে ১২টি ছিল কক্সলাইন পরিবহনের গাড়ি, বাকিগুলো ট্রাক, খোলা জিপ ও ছোট-বড় পিকআপ। ৪০ থেকে ৪২টি মোটরসাইকেলে করেও লোক আসে। মোটরসাইকেল বহরের নেতৃত্ব দেন কক্সবাজার শহরের তারাবানিয়ারছড়ার জসিম উদ্দিন, পাহাড়তলীর শেখ সেলিম ও টেকপাড়ার ফয়সল।\r\nস্থানীয় রাজনৈতিক নেতারা জানান, কক্সলাইনের গাড়ি ভাড়া করে হামলাকারীদের আনার আয়োজন করেন স্থানীয় জামায়াতের একজন নেতা। তিনি ফোন করে নাইক্ষ্যংছড়ি ও উখিয়া থেকে লোকজনকে আসতে বলেন। জেলা জামায়াতের সেক্রেটারি জি এম রহিমুল্লাহ বলেন, এ ঘটনায় জামায়াত-শিবিরের কেউ জড়িত নন। \r\nকক্সলাইন পরিবহনের চেয়ারম্যান এম এ বারী  প্রথম আলো কে বলেন, তাঁর পরিবহনের একটি ছাড়া আর কোনো গাড়ি ওই রাতে বের হয়নি। যে গাড়িটি বের হয়েছিল, সেটি পুলিশ আটক করেছে।\r\nসীতাকুণ্ড থেকে আটক ট্রাকের হেলপার রমজান আলী পুলিশের কাছে স্বীকার করেন, কক্সবাজার শহরের মনির নামের একজন ব্যবসায়ী শহরের লারপাড়া থেকে ট্রাকটি ভাড়া করে রামুতে লোক পাঠান। মনিরের পরিচয় সম্পর্কে তিনি কিছু জানেন না বলে পুলিশকে জানান।     \r\n কারা এরা:  তদন্ত কমিটির সঙ্গে সংশ্লিষ্ট সূত্রটি জানান, তাঁরা নিশ্চিত, এ ঘটনার প্রতিবাদে প্রথমে যুবলীগ ও ছাত্রলীগ বিক্ষোভ শুরু করলেও পরে আর ঘটনা তাদের হাতে থাকেনি। ক্ষমতাসীন দলের ছেলেদের বিক্ষোভের কারণ হিসেবে তাঁরা মনে করছেন, রামু আওয়ামী লীগের দুটি পক্ষ আছে। একটি পক্ষের নেতৃত্বে আছেন স্বেচ্ছাসেবক লীগের কেন্দ্রীয় নেতা সাইমুম সরওয়ার ওরফে কমল। আরেক পক্ষে আছেন তাঁর আপন বড় ভাই উপজেলা পরিষদের চেয়ারম্যান ও উপজেলা আওয়ামী লীগের সভাপতি সোহেল সরওয়ার ওরফে কাজল। এক পক্ষের লোকজন শক্তির মহড়া দেখাতেই এ বিক্ষোভের আয়োজন করে। তবে বিক্ষোভ শেষ হতে না হতেই এর সুযোগ গ্রহণ করে জামায়াত ও রোহিঙ্গা জঙ্গিরা।\r\n কারা হামলা চালাল:  পুলিশ সূত্র জানায়, ওই রাতে ঘটনাস্থলে হামলাকারীদের প্রধান সহায়তাকারী ছিলেন শ্রীকুলের ইউনিয়ন পরিষদের (ইউপি) সদস্য মিজানুর রহমান। তিনি হামলার জন্য পেট্রল ও কেরোসিন সরবরাহ করেন। তাঁর সহযোগী রাকিব উদ্দিন এবং আরেকজন ইউপি সদস্য ও বিএনপির নেতা ওসমান গনি। লামারপাড়া মন্দিরে হামলায় নেতৃত্ব দিয়েছেন অফিসের চরের বিএনপির সদস্য জাহিদুল হক, ভাঙচুর ও অগ্নিসংযোগের নেতৃত্ব দিয়েছেন জুলেখারপাড়ার ছালামত উল্লাহ কাদের। আরও আছেন ছাত্রদলের সাবেক নেতা আফসার কামাল, ছাত্রদলের নেতা আতিক, তাঁর সহযোগী রিয়াদুল হক, কামাল উদ্দিন, সাংসদের ঘনিষ্ঠ নেতা আতিকুল হক ও মাসুদ।\r\nজেলা বিএনপির সভাপতি শাহজাহান চৌধুরী বলেন, এ ঘটনায় বিএনপির কেউ জড়িত কি না, তাঁর জানা নেই। তবে ক্ষমতাসীন দলের অনেকে ২৯ সেপ্টেম্বর রাতের মিছিল-সমাবেশে অংশ নেন বলে খবর রয়েছে।\r\nগাড়িবহর নিয়ে সাদাচিং মন্দিরে হামলার নেতৃত্ব দেন ইসলামী ছাত্রশিবিরের নেতা খরুলিয়ার বাসিন্দা শহিদুল ইসলাম ওরফে বাহাদুর। বাহাদুরকে ফোন করা হলে তাঁর নম্বরটি বন্ধ পাওয়া যায়। হামলা ও অগ্নিসংযোগে আরও ছিলেন শিবিরের কর্মী সোহরাব হোসেন, জামায়াতের কর্মী নুর মোহাম্মদ ও শিবিরের সাবেক নেতা সাইফুল ইসলাম।\r\nউত্তর মিঠাছড়ি বিদর্শন ভাবনা কেন্দ্র মন্দিরে হামলা করেছে লামারপাড়ার সিরাজুল ইসলাম ও বদরুদ্দোজা। হাজারিকুল বৌদ্ধমন্দিরে হামলা করে ফয়েজ আহমদ। এদের সঙ্গে যোগাযোগের চেষ্টা করেও পাওয়া যায়নি।\r\nহামলায় আরও নেতৃত্ব দিয়েছেন রোহিঙ্গা হাফেজ মোহাম্মদ। তিনি আরাকানে সন্ত্রাসী কর্মকাণ্ডে জড়িত ছিলেন। আরও আছেন রোহিঙ্গা নেতা জাবেদ ইকবাল, এনামুল হক, জহিরুল ইসলাম, হাসান মাসুদ, রাশেদুল ইসলাম ও তাজুল ইসলাম।\r\n তদন্ত কমিটি এলাকায়:  রামুর ঘটনায় গঠিত তদন্ত কমিটি গতকালও বিভিন্ন এলাকা পরিদর্শন করে। কমিটির প্রধান অতিরিক্ত বিভাগীয় কমিশনার নুরুল ইসলাম সাংবাদিকদের জানান, দু-তিন দিনের মধ্যে তাঁরা প্রতিবেদন দিতে পারবেন। এ ঘটনায় পুলিশের কোনো অবহেলা আছে কি না, তা খতিয়ে দেখতে চট্টগ্রাম রেঞ্জের ডিআইজি মো. নওশের আলীর নেতৃত্বে তিন সদস্যের একটি দল তদন্ত শুরু করেছে।\r\n ওই তরুণের খোঁজ নেই:  যে তরুণের ফেসবুকে পবিত্র কোরআন শরিফ অবমাননার কথিত ছবি যুক্ত করা নিয়ে এ ঘটনা, গতকালও সেই তরুণের খোঁজ মেলেনি। উত্তম কুমার বড়ুয়া নামের এই তরুণ স্ত্রী-সন্তানসহ গা ঢাকা দিয়েছেন বলে জানা গেছে। গোয়েন্দা সংস্থার সদস্যরা জানিয়েছেন, মুঠোফোনের তথ্য অনুসারে, সর্বশেষ বান্দরবানে তাঁর অবস্থান বোঝা গেছে। কেন্দ্রীয় সীমা বৌদ্ধবিহার পরিচালনা কমিটির সাধারণ সম্পাদক তরুণ বড়ুয়া গতকাল জাতীয় মানবাধিকার কমিশনের চেয়ারম্যান মিজানুর রহমানের কাছে অভিযোগ করেন, উত্তমকে দিয়ে পরিকল্পিতভাবে ফেসবুকে ছবিটি যুক্ত করা হয়েছে। এ কারণে তাঁকে নিরাপদ স্থানে সরিয়ে রাখা হয়েছে।\r\nদোকানটি বন্ধ:  যে কম্পিউটারের দোকান থেকে ঘটনার সূত্রপাত, সেটি গতকালও বন্ধ ছিল। কম্পিউটার দোকানের পাশের ওষুধ ব্যবসায়ী অসিম বড়ুয়া  প্রথম আলো কে বলেন, ঘটনার পর থেকেই দোকানের লোকজন গা ঢাকা দিয়েছে। \r\n","status":true,"publishDate":{"$date":{"$numberLong":"1349460000000"}},"createdAt":{"$date":{"$numberLong":"1751555390140"}},"__v":{"$numberInt":"0"}}
{"_id":{"$oid":"68669d6163805761f3fc23dc"},"image":"image-1751555425090.webp","title":" রামুতে হামলাকারীদের উসকানি দেয় পুলিশ  উখিয়ায় আবার বাড়িতে অগ্নিসংযোগ ","description":"কামরুল হাসান  ও  আব্দুল কুদ্দুস , কক্সবাজার থেকে\r\nবৌদ্ধপল্লি ও মন্দিরে হামলার ঘটনায় রামু থানার পুলিশের নিষ্ক্রিয়তার তথ্য-প্রমাণ পেয়েছে পুলিশের তদন্ত কমিটি। হামলার সময় থানার ভারপ্রাপ্ত কর্মকর্তা (ওসি) নিষ্ক্রিয় ছিলেন। আর দুই কনস্টেবল হামলাকারীদের উসকানি দেন। পুলিশেরই এক সদস্য তদন্ত কমিটির কাছে এই অভিযোগ করেন।\r\nএ বিষয়ে জানতে চাইলে কমিটির এক সদস্য নাম প্রকাশ না করার শর্তে এই অভিযোগ পাওয়ার কথা স্বীকার করেন। পুলিশ সুপার সেলিম মো. জাহাঙ্গীর  প্রথম আলো কে বলেন, দায়িত্বে অবহেলার জন্য ওসি এ কে নজিবুল ইসলামকে প্রত্যাহার করা হয়েছে। তাঁর বিরুদ্ধে তদন্ত চলছে।\r\nকক্সবাজারের রামুসহ বিভিন্ন স্থানে বৌদ্ধমন্দিরে হামলার ঘটনায় পুলিশের গাফিলতি ছিল কি না, তা তদন্তের জন্য উচ্চপর্যায়ের একটি কমিটি করা হয়েছে। চট্টগ্রাম রেঞ্জের ডিআইজি নওশের আলী এর প্রধান।\r\nতদন্তসংশ্লিষ্ট সূত্র জানায়, থানার উপপরিদর্শক (এসআই) উজ্জ্বল কান্তি দাস কমিটিকে বলেন, ঘটনার রাতে (২৯ সেপ্টেম্বর) ওসি তাঁকে ফোন করে দ্রুত আসতে বললে তিনি আসেন। তিনি এসে দেখেন, রামু বাজারের মোড়ে ফারুকের দোকানে অনেকে জড়ো হয়ে ফেসবুকের ছবি দেখছেন। তিনি দোকানে ঢুকে দেখতে পান, উত্তর কুমার বড়ুয়া নামের এক তরুণের ফেসবুক থেকে পবিত্র কোরআন শরিফ অবমাননার একটি ছবি তাঁর ২৬ জন বন্ধুর কাছে পাঠানো হয়েছে। তিনি কম্পিউটারটি জব্দ করে থানায় আনেন। এরপর উত্তমকে গ্রেপ্তার করতে তাঁর বাসায় যান। সেখানে গিয়ে দেখেন, উত্তমের মা ও তাঁর বোন ছাড়া বাসায় কেউ নেই। তিনি তাঁদের আটক করে থানায় আনেন। রামু মোড়ে এসে দেখতে পান, সেখানে সমাবেশ হচ্ছে। এতে রামু নাগরিক উন্নয়ন কমিটির সভাপতি ও ছাত্রলীগের সাবেক নেতা নূরুল ইসলাম ওরফে সেলিম ও মৎস্যজীবী লীগের নেতা আনসারুল হকসহ কয়েকজন বক্তব্য দেন। ওসিও বক্তব্য দেন। এক ঘণ্টা পর সমাবেশটি শেষ হয়। এলাকায় তখন উত্তেজনা বিরাজ করছিল। কিন্তু ওসি একেবারে নিষ্ক্রিয় ছিলেন। কিছুক্ষণ পর ওসি শ্রীকুলের লালচিং মন্দিরে পাহারার জন্য যেতে বললে তিনি তিন সহকর্মী নিয়ে সেখানে যান। ওই মন্দিরে হামলার চেষ্টা করা হলে তিনি ওসির কাছে অতিরিক্ত লোক চান। বারবার ফোন করলেও ওসি সাড়া দেননি। একপর্যায়ে তিনি ওসির ফোন বন্ধ পান। ফলে তিনজনকে নিয়ে মন্দিরের সামনে তিনি অসহায়ের মতো দাঁড়িয়ে ছিলেন। তাঁদের সামনেই মন্দিরটি জ্বালিয়ে দেওয়া হয়।\r\nছাত্রলীগের এক নেতা কমিটিকে বলেন, রামু থানার   কনস্টেবল তাজুল ইসলাম ও আবদুর রউফ সরাসরি হামলাকারীদের সহায়তা করেছেন। তাঁরা লোকজনকে নানাভাবে উসকানিও দিয়েছেন।\r\nসুপ্রিয় বড়ুয়া নামের এক যুবক  প্রথম আলো কে বলেন, রাত ১০টার দিকে একটি মিছিল কেন্দ্রীয় সীমা বৌদ্ধবিহার প্রদক্ষিণ করে। মিছিলটি চলে যাওয়ার পর বৌদ্ধ যুবকেরা মন্দির রক্ষায় এগিয়ে আসেন। তখন ওসি যুবকদের বলেন, ‘তোমরা চলে যাও, কোনো সমস্যা নেই।’\r\nএসব অভিযোগের ব্যাপারে জানতে চাইলে ওই সময়ের ওসি নজিবুল ইসলাম  প্রথম আলো কে বলেন, প্রথম দফা পরিস্থিতি শান্ত হয়ে গেলেও হঠাৎ করে রাত ১১টার পর বিভিন্ন দিক থেকে শত শত লোক রামুতে আসতে থাকে। এ পরিস্থিতিতে তাঁদের করার কিছু ছিল না।\r\n উখিয়া প্রতিনিধি  জানান, কক্সবাজারের উখিয়ার হলদিয়াপালং ইউনিয়নের উত্তর বড়বিল গ্রামের বড়ুয়া সম্প্রদায়ের এক বিধবা নারীর বাড়িতে দুবৃ‌র্ত্তরা অগ্নিসংযোগ করেছে। এলাকাবাসী এগিয়ে এলে বাড়িটি পুরোপুরি ভস্মীভূত হওয়া থেকে রক্ষা পায়। শুক্রবার রাত দুইটায় এ ঘটনা ঘটে। \r\nএলাকাবাসী ও ক্ষতিগ্রস্ত পরিবার সূত্রে জানা যায়, গ্রামের বজেন্দ্র বড়ুয়ার বিধবা স্ত্রী বিন্দুবালা বড়ুয়ার কাঁচাঘরের এক পাশে আগুন দেয় দুবৃ‌র্ত্তরা। বিন্দু ও তাঁর পরিবারের সদস্যরা তখন ঘুমিয়ে ছিলেন। উত্তর বড়বিল সর্বজনীন বৌদ্ধবিহার পরিচালনা কমিটির সভাপতি নাংশু বড়ুয়া জানান, মন্দিরে পাহারারত লোকজন দৌড়ে গিয়ে আগুন নেভান। এ নিয়ে এলাকায় আতঙ্ক বিরাজ করছে।\r\nএর আগে ৩০ সেপ্টেম্বর রাতে উখিয়ার পালংখালী ও পশ্চিম মরিচ্যা গ্রামে দুবৃ‌র্ত্তরা হামলা চালিয়ে দুটি বৌদ্ধমন্দির ভাঙচুর করে ও পেট্রল দিয়ে জ্বালিয়ে দেয়।\r\n নিজস্ব প্রতিবেদক, চট্টগ্রাম  ও  পটিয়া প্রতিনিধি  জানান, পটিয়ায় বিহার ও মন্দিরে হামলার ঘটনায় গ্রেপ্তার হওয়া দুজন আদালতে ১৬৪ ধারায় স্বীকারোক্তিমূলক জবানবন্দি দিয়েছেন। এ ঘটনায় জড়িত ৩৪ জনের নামও বলেছেন তাঁরা। এর মধ্যে হামলার উসকানিদাতা তিনজনের নাম রয়েছে। শুক্রবার রাতে চট্টগ্রামের বিচারিক হাকিম ফারজানা আকতারের আদালতে জবানবন্দি দেন তাঁরা।\r\nআদালত সূত্র জানায়, পটিয়ার ঘটনায় গ্রেপ্তার হওয়া আসামি মো. মহিউদ্দিন ১৮ জনকে জড়িয়ে এবং মো. ইব্রাহিম ২১ জনকে জড়িয়ে এই জবানবন্দি দেন। এর মধ্যে পাঁচজনের নাম দুজনের জবানবন্দিতে রয়েছে। তাঁদের অধিকাংশই জাহাজ নির্মাতা প্রতিষ্ঠান ওয়েস্টার্ন মেরিন শিপইয়ার্ডে ঠিকাদারের নিযুক্ত অস্থায়ী শ্রমিক।\r\nআদালত সূত্রমতে, জবানবন্দিতে তাঁরা বলেন, ৩০ সেপ্টেম্বর সকাল ১০টায় শিপইয়ার্ডের ক্যানটিনে চা খাওয়ার সময় চার-পাঁচজন শ্রমিক মুঠোফোনের মাধ্যমে ফেসবুকে পবিত্র কোরআন শরিফ অবমাননার ছবি দেখান। এ সময় সেখানে উপস্থিত অনেকেই ক্ষুব্ধ হয়ে ওঠেন। একপর্যায়ে তাঁরা দুজনসহ অনেকে বিহার ও মন্দিরে হামলার জন্য বের হওয়ার চেষ্টা করলে দারোয়ান বাধা দেন। তখন উত্তেজিত শ্রমিকেরা তালা ভেঙে বেড়িয়ে পড়েন। তাঁরা প্রথমে লাখেরা অভয় বিহারে হামলা করেন। এরপর সনাতন ধর্মাবলম্বীদের মন্দিরে হামলা করেন। তবে এই দুই জায়গায় হামলার পর অন্যরা আরও হামলার জন্য বিহার ও মন্দিরের দিকে ছুটে গেলেও তাঁরা দুজন ফিরে আসেন বলে জবানবন্দিতে বলেন।\r\nপুলিশ জানায়, পটিয়ায় হামলার ঘটনায় এ পর্যন্ত ৩২ জন গ্রেপ্তার হয়েছে। গতকাল সাতজনের দুই দিনের রিমান্ড শেষ হয়েছে। নতুন করে গতকাল আরও সাতজনকে রিমান্ডে নেওয়া হয়েছে।\r\nঅতিরিক্ত পুলিশ সুপার নাজমুল হাসান বলেন, ‘হামলার ঘটনায় এ পর্যন্ত ৯০ জনকে শনাক্ত করেছি। তবে মূল হামলার নেতৃত্বে ছিল পাঁচ থেকে ছয়জন। তাঁদের গ্রেপ্তার করতে পারলে ইন্ধনদাতাদের নাম বেরিয়ে আসবে।’\r\n টেকনাফ প্রতিনিধি  জানান, টেকনাফে বৌদ্ধ ও হিন্দুপল্লিতে অগ্নিসংযোগ, ভাঙচুর ও লুটপাটের ঘটনায় গ্রেপ্তার হওয়া আসামিদের মধ্যে ২৩ জনকে রিমান্ড শেষে গতকাল সকালে কক্সবাজারের জ্যেষ্ঠ বিচারক হাকিমের আদালতে পাঠানো হয়েছে। দুটি মামলার তদন্ত কর্মকর্তা ও হোয়াইক্যং পুলিশ ফাঁড়ির এসআই বখতিয়ার উদ্দিন চৌধুরী  প্রথম আলো কে বলেন, জিজ্ঞাসাবাদে আসামিদের জড়িত থাকার বিষয়টি নিশ্চিত হওয়া গেছে। ৩০ সেপ্টেম্বর সন্ধ্যায় উপজেলার হোয়াইক্যং ইউনিয়নের জুয়াড়িখোলা গ্রামে বৌদ্ধ ও হিন্দুপল্লিতে হামলার ঘটনায় এ পর্যন্ত ৩১ জনকে গ্রেপ্তার করেছে পুলিশ।\r\n","status":true,"publishDate":{"$date":{"$numberLong":"1349546400000"}},"createdAt":{"$date":{"$numberLong":"1751555425108"}},"__v":{"$numberInt":"0"}}
{"_id":{"$oid":"68669d9c63805761f3fc23e0"},"image":"image-1751555484187.webp","title":"বৌদ্ধপল্লিতে হামলা:  ট্রাকচালকের স্বীকারোক্তি   হামলার জন্য লোক আনা হয় কক্সবাজার থেকে","description":"কামরুল হাসান  ও  আব্দুল কুদ্দুস , কক্সবাজার থেকে\r\nরামুর বৌদ্ধপল্লিতে হামলার জন্য লোক আনা হয়েছিল ২৫ কিলোমিটার দূরের কক্সবাজার শহর থেকে। লোক আনা-নেওয়ার জন্য ব্যবহৃত ট্রাকের চালক রমজান আলী গতকাল রোববার কক্সবাজারের আদালতে স্বীকারোক্তিমূলক জবানবন্দিতে এ কথা বলেন।\r\nরমজান আলী আসলে চালকের সহায়তাকারী (হেলপার)। ঘটনার রাতে তিনি ট্রাক চালিয়ে হামলাকারীদের রামুতে নিয়ে যান। তাঁকে গ্রেপ্তার করা হয় সীতাকুণ্ড থেকে। জবানবন্দিতে তিনি বলেন, ঘটনার রাতে (২৯ সেপ্টেম্বর) ট্রাকটি মেরামতের পর তিনি পরীক্ষা করে দেখছিলেন। এ সময় কক্সবাজার বাস টার্মিনালের সামনে অন্য ট্রাকের হেলপার হারুন, রফিক, রমজান, আমিনসহ ২০-২৫ জন জোর করে তাঁর ট্রাকে উঠে পড়ে। তাঁদের নিয়ে রামুতে গিয়ে দেখতে পান, হাজার হাজার লোক সেখানে জড়ো হয়েছে। এরপর তিনি গাড়ি ঘুরিয়ে আসতে চাইলে আবারও ৫০-৬০ জন লোক উঠে পড়ে। এদের তিনি চেনেন না বলে জানান। জবানবন্দির পর তাঁকে কারাগারে পাঠানো হয়।\r\nজবানবন্দি দেওয়ার আগে রমজান  প্রথম আলো কে বলেন, তাঁর বাড়িও রামুতে। সেখান থেকে তিনি খবর পান, রামুতে বৌদ্ধদের সঙ্গে মুসলমানদের মারামারি হচ্ছে। এ খবর জেনেই তিনি রামুতে ট্রাক নিয়ে যান। তবে পুলিশের জিজ্ঞাসাবাদে রমজান বলেন, জাকির নামের এক ব্যবসায়ী ট্রাকটির মালিক। ঘটনার দিন কক্সবাজার শহরের মনির হোসেন নামের এক ব্যবসায়ী ট্রাকটি ভাড়া করেন। পুলিশ মনিরকে খুঁজছে বলে জানিয়েছে।\r\nরমজানের সঙ্গে গ্রেপ্তার হওয়া আরেক যুবক মোহাম্মদ আলম  প্রথম আলো কে বলেন, ঘটনার দিন রাতে তিনি দেখতে পান, কক্সবাজার বাস-ট্রাকস্ট্যান্ড থেকে বাস-ট্রাকে করে শত শত লোক রামু যাচ্ছে। এর কারণ হিসেবে তিনি জানতে পারেন, রামুতে বৌদ্ধদের সঙ্গে মুসলমানদের সমস্যা হয়েছে। এ খবর পেয়ে তিনি নিজেও রামুতে যান। ফেরার সময় দেখেন, সবার হাতে লাঠিসোঁটা। চাকমারকুলের বাসিন্দা মান্নান গ্রেপ্তারের পর পুলিশের কাছে স্বীকার করেন, তিনি নিজে দুটি মন্দিরে হামলা করেন। একই ধরনের কথা স্বীকার করেন আবদুল্লাহ ও নুরুল ইসলাম।\r\nরামুতে গত ২৯ সেপ্টেম্বর রাতের হামলায় ১৪টি মামলা হয়েছে। এসব মামলায় এ পর্যন্ত ২০৭ জনকে গ্রেপ্তার করা হয়েছে। গতকাল গ্রেপ্তার হয়েছেন তিনজন। ১১ জনকে রিমান্ডে নেওয়া হয়।\r\n তদন্ত কমিটি:  হামলার ঘটনা তদন্তে গঠিত সরকারি তদন্ত কমিটি গতকালও রামুতে বিভিন্ন ব্যক্তির সাক্ষ্য নিয়েছে। কমিটির প্রধান ও চট্টগ্রামের বিভাগীয় অতিরিক্ত কমিশনার নুরুল ইসলাম  প্রথম আলো কে বলেন, এ হামলার সময় বাইরে থেকে লোক এসেছিল, এমন তথ্য পেয়েছে কমিটি। প্রশাসন সময়মতো ব্যবস্থা নিলে রামুর ধ্বংসযজ্ঞ ঠেকানো যেত—এ ধারণা ঠিক কি না, জানতে চাইলে কমিটির প্রধান বলেন, পুলিশ সাধ্যমতো চেষ্টা করেছে। বাবরি মসজিদ ভাঙার সময়ও এমন হয়েছিল।\r\nরামু উপজেলার নির্বাহী কর্মকর্তা দেবী চন্দ বলেন, ‘ঘটনার সময় আমি বাইরের লোক আসা বন্ধ করতে ওসিকে চেকপোস্ট বসাতে বলেছিলাম। বেশি করে ফোর্সও আনতে বলি তাঁকে। কিন্তু ফোর্স আসতে অনেক দেরি হয়ে যায়।’\r\n পুলিশের গোপন প্রতিবেদন:  রামু-পরিস্থিতি নিয়ে পুলিশ সদর দপ্তরে গোপন প্রতিবেদন পাঠিয়েছেন পুলিশ সুপার সেলিম মো. জাহাঙ্গীর। প্রতিবেদনে তিনি বলেন, রামু বাজার মোড়ে লোকজন জমায়েত হলে রাত সাড়ে ১১টার দিকে সেখানে আসেন স্থানীয় সাংসদ লুৎফর রহমান। তিনি চৌরাস্তায় পৌঁছে বিক্ষোভকারীদের সঙ্গে একাত্মতা প্রকাশ করেন। বড়ুয়াদের রক্ষা ও বিক্ষোভকারীদের বাধা দিতে তিনি কোনো ভূমিকা নেননি।\r\nএ বিষয়ে বিএনপিদলীয় সাংসদ লুৎফর রহমান  প্রথম আলো কে বলেন, ইউএনওর ফোন পেয়ে তিনি ঘটনাস্থলে যান। সেখানে আওয়ামী লীগের নেতাদের সঙ্গে তিনি নিজেও বিক্ষোভকারীদের থামানোর চেষ্টা করেন। তিনি বলেন, এখন এটা নিয়ে রাজনীতি হচ্ছে। এটা করা হলে আসল অপরাধীরা পার পেয়ে যাবে।\r\nপুলিশের প্রতিবেদনে বলা হয়েছে, জামায়াতে ইসলামী ও ছাত্রশিবিরের কর্মীরা রোহিঙ্গাদের প্ররোচিত করে বৌদ্ধমন্দিরে হামলার ঘটনা ঘটিয়েছেন। ওই সময় সাংসদ লুৎফর রহমানও বিক্ষোভকারীদের সঙ্গে একাত্মতা প্রকাশ করেন।\r\nএদিকে প্রধানমন্ত্রী শেখ হাসিনা আজ রামু আসছেন। রামু খিজারী উচ্চবিদ্যালয় মাঠে জনসভায় ভাষণ দেবেন তিনি। আওয়ামী লীগের নেতা-কর্মীরা গতকাল শহরে শান্তি শোভাযাত্রা বের করে ন ।  \r\n","status":true,"publishDate":{"$date":{"$numberLong":"1349632800000"}},"createdAt":{"$date":{"$numberLong":"1751555484251"}},"__v":{"$numberInt":"0"}}
{"_id":{"$oid":"68669dc163805761f3fc23e4"},"image":"image-1751555521507.webp","title":"রামুর ঘটনায় সাংসদকে দায়ী করলেন প্রধানমন্ত্রী","description":"কামরুল হাসান  ও  আব্দুল কুদ্দুস , কক্সবাজার থেকে\r\n‘একাত্তরে এই বৌদ্ধবিহারে মুসলিম সম্প্রদায়কে আশ্রয় দিয়ে পাক হানাদার বাহিনীর হাত থেকে রক্ষা করেছিলাম। স্বাধীনতার ৪০ বছর পর বাঙালি স্বজাতির কাছে নিগৃহীত হতে হলো। সেই বিহার জ্বালিয়ে দেওয়া হলো। জীবনসায়াহ্নে এসে কেন আমাকে এই বিভীষিকা দেখতে হলো!’\r\nধ্বংস হয়ে যাওয়া কেন্দ্রীয় সীমা বৌদ্ধবিহারের পরিচালক ৮২ বছরের বৃদ্ধ ভিক্ষু সত্যপ্রিয় মহাথের প্রধানমন্ত্রী শেখ হাসিনার সামনে এ কথাগুলো বলে চোখের পানি ফেললেন। গতকাল সোমবার সকালে রামুর খিজারি উচ্চবিদ্যালয় মাঠে আয়োজিত জনসভায় প্রধানমন্ত্রীর সঙ্গে তিনিও বক্তব্য দেন।\r\nপ্রধানমন্ত্রী তাঁর ভাষণে বৌদ্ধমন্দির ও বৌদ্ধদের বাড়িঘরে হামলা, ভাঙচুর ও অগ্নিসংযোগের জন্য বিএনপির স্থানীয় সাংসদ লুৎফর রহমানকে সরাসরি দায়ী করেন।\r\nপ্রধানমন্ত্রী বলেন, ‘সেদিন রাত সাড়ে ১১টায় যখন এখানকার মানুষ শান্ত হয়ে যাচ্ছে, ঠিক তখন স্থানীয় সাংসদ এসে মানুষকে কী বলে গেলেন যে তিনি চলে যাওয়ার পর মন্দিরে আগুন লাগানো শুরু হলো? আমার প্রশ্ন, তিনি কী কথা বলে গেলেন, কী উসকানি দিয়ে গেলেন তা বলতে হবে। মন্দিরে হামলার জন্য তিনিই দায়ী। অথচ তাঁর নেত্রী আওয়ামী লীগকে দায়ী করছেন।’\r\nরামুর মন্দিরে ও বসতবাড়িতে হামলার নয় দিন পর গতকাল সকাল ১০টার পরে দুটি হেলিকপ্টারে করে প্রধানমন্ত্রী শেখ হাসিনা ও দলীয় নেতারা কক্সবাজারে আসেন। সেখান থেকে গাড়িতে করে তাঁরা রামুতে যান। প্রধানমন্ত্রী রামুতে পৌঁছেই কেন্দ্রীয় সীমা বৌদ্ধবিহার ঘুরে দেখেন। এরপর যান রামু বাজারের খিজারি উচ্চবিদ্যালয় মাঠে।\r\nপ্রধানমন্ত্রীর সঙ্গে মঞ্চে ওঠেন আওয়ামী লীগের জ্যেষ্ঠ নেতা তোফায়েল আহমেদ, আমির হোসেন আমু, স্বরাষ্ট্রমন্ত্রী মহীউদ্দীন খান আলমগীর, পার্বত্য চট্টগ্রামবিষয়ক প্রতিমন্ত্রী দীপঙ্কর তালুকদার, স্থানীয় সরকার প্রতিমন্ত্রী জাহাঙ্গীর কবির নানক, ঢাকা ধর্মরাজিক বৌদ্ধবিহারের অধ্যক্ষ শুদ্ধানন্দ মহাথের। তবে জনসভায় তাঁরা কেউ বক্তব্য দেননি।\r\nজনসভায় বৌদ্ধ সম্প্রদায়ের উপস্থিতি ছিল কম। প্রধানমন্ত্রী মঞ্চে ওঠার আগে সকাল ১০টা থেকে ১১টা পর্যন্ত আওয়ামী লীগের অনেক স্থানীয় নেতা বক্তব্য দিলেও বৌদ্ধদের কথা বলার সুযোগ দেওয়া হয়নি। স্থানীয় লোকজন জানান, আওয়ামী লীগের দুই পক্ষের বিরোধের কারণে বৌদ্ধরা জনসভায় যোগ দিতে উৎসাহ পাননি। কয়েকজন বৌদ্ধ অভিযোগ করেন, ২৯ সেপ্টেম্বরের হামলাকারীদের অনেকেই জনসভায় এসেছেন। প্রধানমন্ত্রীকে ভাষণ দেওয়ার জন্য আহ্বান করা হলে তিনি নিজেই ৩০০ বছরের পুরোনো সীমাবিহারের পরিচালক সত্যপ্রিয় মহাথেরকে কিছু বলতে বলেন।\r\nসত্যপ্রিয় মহাথের বলেন, ‘২৯ সেপ্টেম্বর রাতে রামু, উখিয়া ও পটিয়া অঞ্চলে বৌদ্ধবিহারে তাণ্ডব চালিয়ে ধ্বংস করা হয়। এই তাণ্ডবলীলায় আমরা হতবাক। কিছু বলার ভাষা নেই। সেদিন আমার নিজের জীবনও বিপন্ন হয়েছিল। কোনোমতে প্রাণে রক্ষা পাই। রামুতে ৮২ বছর ধরে সম্প্রীতির মাধ্যমে বাস করে আসছি। সবার প্রতি ছিল আমার মৈত্রী, ভালোবাসা। কিন্তু মাননীয় প্রধানমন্ত্রী, জীবনসায়াহ্নে এসে কেন আমাকে এই বিভীষিকা দেখতে হলো? এটাই আমার জন্য চরম দুঃখের।’ তাঁর বক্তব্য শেষ হলে জেলা ইমাম সমিতির সভাপতি সালাহ উদ্দিন মো. তারেককে কিছু বলতে বলেন প্রধানমন্ত্রী। দুজনের বক্তব্যের সময় প্রধানমন্ত্রী তাঁদের পাশে দাঁড়িয়ে ছিলেন। এরপর প্রধানমন্ত্রী নিজে বক্তব্য দেন।\r\nপ্রধানমন্ত্রী বক্তব্য দেওয়ার সময় দলীয় নেতা-কর্মীরা স্লোগান দিতে শুরু করেন। প্রধানমন্ত্রী তাঁদের থামিয়ে দিয়ে বলেন, ‘স্লোগান দেবেন না। আমরা এখানে এসেছি অত্যন্ত দুঃখভারাক্রান্ত মন নিয়ে। এখানে যা হয়েছে, সেটা কোনো মুসলমানের কাজ নয়। টেকনোলজি (প্রযুক্তি) দিয়ে উন্মাদনা সৃষ্টি করে এখানে যে ঘটনা ঘটানো হয়েছে, ইসলাম তা সমর্থন করে না। কারা এটা করল, আমরা অনেক তথ্য পেয়েছি। আরও তথ্য সংগ্রহ করছি। দোষীদের চিহ্নিত করে শাস্তি দেওয়া হবে।’ \r\nআওয়ামী লীগের সভানেত্রী বলেন, ‘দুর্ভাগ্য হলো, হামলায় শত বছরের ঐতিহ্য ধ্বংস হয়ে গেছে। এটা শুধু ধর্মীয় না, এটা বাংলাদেশেরও সম্পদ। কেউ যাতে আর হামলা চালাতে না পারে, সে ব্যাপারে সবাইকে সতর্ক থাকতে হবে। যারা হুমকি দিচ্ছে, তাদের বিরুদ্ধে ব্যবস্থা নেওয়া হবে।’ তিনি বলেন, বিএনপি জোট কীভাবে হিন্দু-বৌদ্ধ সংখ্যালঘুদের নির্যাতন ও হত্যা করেছে, তা সবাই জানে। ওই সময় তাদের হাত থেকে কেউ রেহাই পায়নি। তারা এখন দেশকে পিছিয়ে নিয়ে যেতে চায়। এভাবে ঘটনা ঘটিয়ে আন্তর্জাতিকভাবে বাংলাদেশের ভাবমূর্তি ক্ষুণ্ন করা হচ্ছে। \r\nজনসভা শেষে প্রধানমন্ত্রী ক্ষতিগ্রস্তদের মধ্যে অনুদান বিতরণ করেন। দুপুরে কক্সবাজার হিলটপ সার্কিট হাউজে স্থানীয় প্রশাসন ও রাজনৈতিক দলের নেতাদের সঙ্গে বৈঠক করেন প্রধানমন্ত্রী। বৈঠকে উপস্থিত সূত্র জানায়, একাধিক নেতা প্রধানমন্ত্রীকে বলেন, রামুর বৌদ্ধ মন্দিরে হামলায় প্রশাসন নিষ্ক্রিয় ছিল। যে কারণে পরদিন উখিয়া ও টেকনাফের একাধিক বৌদ্ধ মন্দিরে হামলা ও অগ্নিসংযোগ করা হয়। প্রধানমন্ত্রী দলের নেতাদের সব ধরনের ষড়যন্ত্রের বিরুদ্ধে সজাগ থেকে ঐক্যবদ্ধভাবে কাজ করার আহ্বান জানা ন ।\r\n\r\n\r\n","status":true,"publishDate":{"$date":{"$numberLong":"1349719200000"}},"createdAt":{"$date":{"$numberLong":"1751555521525"}},"__v":{"$numberInt":"0"}}
{"_id":{"$oid":"68669e0263805761f3fc23e8"},"image":"image-1751555586885.webp","title":"চট্টগ্রাম বন্দর  নিজের লোক নিতে মহিউদ্দিনের চাপ ","description":"চট্টগ্রাম বন্দরে জাহাজ পাহারার জন্য প্রতিদিন লোক লাগে ১৫০ জন। এ কাজের জন্য এখন আছেন ৬০০ জন। কিন্তু আরও ৬৫০ জনকে নিয়োগ দিতে বন্দর কতৃ‌র্পক্ষকে চাপ দেওয়া হচ্ছে। \r\nবন্দর সূত্র জানায়, নতুন ৬৫০ জনের মধ্যে চট্টগ্রাম মহানগর আওয়ামী লীগের সভাপতি ও সাবেক মেয়র এ বি এম মহিউদ্দিন চৌধুরী একাই চেয়েছেন ৬০০ লোকের চাকরি। আর চট্টগ্রাম-১২ আসনের আওয়ামী লীগের সাংসদ আখতারুজ্জামান চৌধুরী বাবু দিয়েছেন ৩০ জনের তালিকা। \r\nএ নিয়ে বন্দর কতৃ‌র্পক্ষ বেশ চাপে আছে। তবে বন্দর কর্তৃপক্ষের চেয়ারম্যান রিয়ার অ্যাডমিরাল নিজাম উদ্দিন আহমেদ বলছেন, তালিকা দিলেই তো আর চাকরি হবে না। তালিকা যে কেউ দিতে পারেন। কিন্তু চাকরি দেওয়া হবে যোগ্যতার ভিত্তিতে।\r\nচট্টগ্রাম বন্দরের নিউমুরিং কনটেইনার টার্মিনাল (এনসিটি) বেসরকারি প্রতিষ্ঠানকে ইজারা দেওয়া নিয়ে দলীয় সাংসদ এম আবদুল লতিফের সঙ্গে মহিউদ্দিন চৌধুরীর দ্বন্দ্ব সম্প্রতি চরম আকার ধারণ করে। এ নিয়ে দুই পক্ষের মধ্যে মারামারির ঘটনাও ঘটে। ওই সময় আবদুল লতিফের পক্ষ নেন চট্টগ্রাম আওয়ামী লীগের আরেক সাংসদ শামসুল আলম ও নৌপরিবহনমন্ত্রী শাজাহান খান। তবে চট্টগ্রামে আওয়ামী লীগের জ্যেষ্ঠ নেতাদের কেউ প্রকাশ্যে মহিউদ্দিনের পক্ষে নেই। সাবেক মেয়র নিজের তালিকা অনুযায়ী লোক নিতে কৌশলে চাপ সৃষ্টি করতে বন্দর এলাকায় শ্রমিক সমাবেশও করেন।\r\nমহিউদ্দিন চৌধুরী কিছুদিন আগে  প্রথম আলো র সঙ্গে আলাপকালে বন্দরের চেয়ারম্যানকে ৬০০ শ্রমিকের তালিকা দেওয়ার কথা স্বীকার করেন। তিনি বলেন, ‘এরা চাকরি পাওয়ার জন্য মামলা করেছিল, মামলায় জিতেছে। কিন্তু বন্দর কতৃ‌র্পক্ষ চাকরি দিচ্ছে না। তাই আমি তালিকা সংযুক্ত করে বন্দরের চেয়ারম্যানকে চিঠি দিয়েছি।’ তালিকার সবাই দলীয়। এতে অনেক সাজাপ্রাপ্ত আসামি আছে—এমন প্রশ্নের জবাবে সাবেক মেয়র বলেন, ‘তালিকার কেউ দাগি আসামি নয়, এরা আমার দলের কেউ নয়, শুধুই শ্রমিক।’\r\nমহিউদ্দিনের দেওয়া তালিকায় চট্টগ্রাম বন্দর মেরিন কন্ট্রাক্টর পাহারাদার কল্যাণ সমিতির সভাপতি ও পাঠানটুলী ওয়ার্ড স্বেচ্ছাসেবক লীগের সভাপতি মনোয়ার হোসেন ওরফে রানা ও মনির হোসেনের নাম রয়েছে। মনির হোসেন বন্দর থেকে পণ্য চুরির মামলায় সাজাপ্রাপ্ত আসামি। \r\nজানতে চাইলে মনির হোসেন  প্রথম আলো কে বলেন, তাঁর বিরুদ্ধে মামলাটি ছিল ষড়যন্ত্র। জাহাজমালিকের সঙ্গে ঝামেলার কারণে এ মামলা দেওয়া হয়।\r\nমহিউদ্দিনের তালিকায় নিজের নাম থাকার কথা স্বীকার করে মনোয়ার হোসেন বলেন, ‘আগের ৬৫০ জন আছে, এখন আবার ৬০০ লোক কী করে নেওয়া হবে, বুঝতে পারছি না।’ তিনি নগর আওয়ামী লীগের উত্তর পাঠানটুলী ওয়ার্ডের সাধারণ সম্পাদক বলে জানান। \r\nসংশ্লিষ্ট একাধিক সূত্র জানায়, মহিউদ্দিন চৌধুরীর সম্প্রতি আন্দোলনের নেপথ্যের অনেকগুলো কারণের মধ্যে অন্যতম হচ্ছে, ৬০০ লোকের নিয়োগ নিয়ে তদবির। তালিকা নিয়েও রয়েছে নানা কথা।\r\nবন্দর ভবন এবং জেটি এলাকা ঘুরে শ্রমিকদের সঙ্গে কথা বলে পাওয়া গেছে উদ্বেগজনক তথ্য। এই পদের একটি পরিচয়পত্র (বন্দরের দেওয়া) পাওয়ার জন্য জনপ্রতি ৫০ হাজার থেকে ৮০ হাজার টাকা নেওয়া হয়েছে বলে অভিযোগ আছে। শ্রমিকদের একটি চক্র বিভিন্ন লোকের কাছ থেকে টাকা আদায় করছে। এ ব্যাপারে জানতে চাইলে মনোয়ার হোসেন বলেন, ‘আমরা তালিকায় নাম তোলার জন্য কোনো টাকা নিইনি। কে নিয়েছে, জানি না।’ \r\nতালিকার ব্যাপারে জানতে চাইলে আখতারুজ্জামান চৌধুরীর পক্ষে তাঁর সহকারী একান্ত সচিব বোরহান উদ্দিন চৌধুরী বলেন, ‘সুপারিশ করা সবই দলীয় লোক। এদের বাড়ি সাংসদের এলাকায়। দলের লোকের বাইরের কারও জন্য সাংসদ সুপারিশ করেননি।’ \r\nবন্দর সূত্র জানায়, মহিউদ্দিন চৌধুরীর ব্যক্তিগত কর্মকর্তা গত ৩০ সেপ্টেম্বর তাঁর তালিকাটি বন্দরের চেয়ারম্যানের দপ্তরে পৌঁছে দেন। তালিকার সঙ্গে ব্যক্তিগত প্যাডে একটি চিঠিও দিয়েছেন মহিউদ্দিন চৌধুরী। চিঠিতে তিনি বলেন, ‘বন্দরের চাহিদা মোতাবেক জাহাজ পাহারাদার পদে নিয়োগের জন্য ৬০০ লোকের তালিকা দেওয়া হলো। ৬০০ লোকের মধ্যে ২০০ লোকের প্রশিক্ষণ ফি বাবদ দুই লাখ ৪০ হাজার টাকাও বন্দরের তহবিলে জমা দেওয়া হয়েছে।’ \r\nআখতারুজ্জামান চৌধুরী গত ২৪ সেপ্টেম্বর এক দিনে দুটি চিঠি দিয়েছেন। একটিতে তিনি ‘লস্কর’ পদে ২০ জনকে নিয়োগ দেওয়ার সুপারিশ করেন। আরেকটি চিঠিতে নিম্নমান সহকারী, অপারেটর, খালাসি ও নিরাপত্তাকর্মী পদে ১০ জনকে নিয়োগ দিতে বলেন।\r\nবন্দরের সংশ্লিষ্ট সূত্র জানায়, চট্টগ্রাম বন্দরের জেটি ও বহির্নোঙরে প্রতিদিন গড়ে ৪০-৫০টি জাহাজ অবস্থান করে। এসব জাহাজের মালামাল সার্বক্ষণিক দেখতে প্রতিটিতে তিনজন করে পাহারাদার লাগে। আগে এসব জাহাজের জন্য পাহারাদার নিযুক্ত করত শিপিং এজেন্টদের নিয়োজিত ঠিকাদার। কিন্তু একপর্যায়ে দেখা গেল, এসব পাহারাদারও জাহাজে চুরির সঙ্গে জড়িয়ে পড়ছেন। এ কারণে ২০০৪ সালে এ প্রথা বাতিল করে বন্দর কর্তৃপক্ষ নিজেদের তত্ত্বাবধানে পাহারাদার নিযুক্তির ব্যবস্থা করে। ২০০৯ সাল থেকে এ প্রক্রিয়া শুরু হয়। পরের বছর ৬৫০ জন পাহারাদার নিয়োগ করা হয়। \r\n পাহারাদারেরা জানান, বর্তমানে পাহারাদার হিসেবে ৬৫০ লোক কাজ করেন। প্রতি ২৪ ঘণ্টার জন্য ৬০০ টাকা মজুরিতে তাঁরা কাজ করেন। তাঁরা জানান, প্রতিদিন যে জাহাজ আসে, তাতে গড়ে ১০০-১৫০ জনের বেশি পাহারাদারের প্রয়োজন পড়ে না। ৫০০ লোক প্রতিদিন বসেই থাকেন। এর পরও নতুন করে আরও ৬০০ লোককে নেওয়া হলে সেটা বন্দরের জন্য বোঝা হয়ে যাবে। আর কাজ ছাড়া তাঁরা বসে থাকলে জাহাজে চুরিসহ নানা অপরাধে জড়িয়ে পড়তে পারে ন । ","status":true,"publishDate":{"$date":{"$numberLong":"1350842400000"}},"createdAt":{"$date":{"$numberLong":"1751555586903"}},"__v":{"$numberInt":"0"}}
{"_id":{"$oid":"68669e2963805761f3fc23ec"},"image":"image-1751555624988.webp","title":"কারাগারে ‘পুকুরচুরি’  ট্রাকভাড়া এক টাকা, মাঝপথে বেহাত হয়ে যায় পণ্য, একটি চক্রের নিয়ন্ত্রণে সবকিছু ","description":"পোস্তগোলার সরকারি খাদ্যগুদাম থেকে এক কুইন্টাল (১০০ কেজি) চাল, গম, চিনি বা লবণ ঢাকা কেন্দ্রীয় কারাগারে আনার ভাড়া এক পয়সা। এ হিসাবে প্রতি ১০ টনের একটি ট্রাকের ভাড়া মাত্র এক টাকা। এই ভাড়ার মধ্যে পণ্য ওঠানো-নামানোর খরচও আছে।\r\nএ রকম অবিশ্বাস্য দরেই গত অর্থবছরে কারাগারের জন্য খাদ্যশস্য পরিবহন করেছে মেসার্স এমআরপি এন্টারপ্রাইজ নামের একটি ঠিকাদারি প্রতিষ্ঠান। কারা প্রশাসনের মহাপরিদর্শক (আইজি-প্রিজন) ব্রিগেডিয়ার জেনারেল আশরাফুল ইসলাম নিজেও এই দর নিয়ে বিস্ময় প্রকাশ করেন। তিনি বলেন, ‘আপনার মতো আমারও প্রশ্ন, কী করে এরা কম দামে পণ্য পরিবহন করছে।’\r\nএসব প্রশ্নের উত্তর খঁুজতে গিয়ে জানা গেল ঢাকা কেন্দ্রীয় কারাগারসহ কয়েকটি কারাগারে পণ্য কেনা, সরবরাহ ও পরিবহন নিয়ে এক পুকুরচুরির কাহিনি। আসলে পণ্য পরিবহনের ক্ষেত্রে ঠিকাদারির অনুমতি পাওয়াটাই বড় কথা, দর দাম কোনো ব্যাপার নয়। যে পরিমাণ পণ্য কারাগারে সরবরাহ করার কথা, তার বেশির ভাগই মাঝপথে বেহাত হয়ে যায়।  \r\n বেহাত হওয়া পণ্য বিক্রির ভাগ চলে যায় বিভিন্ন স্তরে। পরিবহন ঠিকাদারও ট্রাকভাড়ার ক্ষতি পুষিয়ে ভালোই লাভ করেন এ ব্যবস্থা থেকে। বিভিন্ন অভিযোগ ও তদন্ত প্রতিবেদন থেকে এসব তথ্য পাওয়া গেছে। \r\nএক পয়সা দরে কার্যাদেশ দিয়েছিলেন ঢাকা কেন্দ্রীয় কারাগারের সাবেক জেলার তৌহিদুল ইসলাম। জানতে চাইলে তিনি বলেন, ওই সময় দরপত্র কমিটির সুপারিশের ভিত্তিতে তিনি কার্যাদেশ দিয়েছিলেন। কারাগারের অন্য একজন কর্মকর্তা জানান, ট্রাকভাড়া এক টাকা দর দেওয়ার মূল কারণ, কাজটি যেন অন্য কেউ না পায়।\r\nএক টাকা দিয়ে দেশের কোথাও কোনো ধরনের ট্রাক ভাড়া পাওয়া যায় কি না, টেলিফোনে জানতে চাইলে মেসার্স এমআরপি এন্টারপ্রাইজের মালিক এম এ জাহের বলেন, ‘আমি দিতে পারলে আপনার সমস্যা কী?’\r\nকারা প্রশাসনের পণ্য সরবরাহের সঙ্গে জড়িত একজন ঠিকাদার নাম প্রকাশ না করার শর্তে  প্রথম আলো র কাছে স্বীকার করেন, কারাগারে পণ্য সরবরাহের জন্য ১০-১২ জনের একটি চক্র গড়ে উঠেছে। বছরের পর বছর ধরে তারাই সবকিছু নিয়ন্ত্রণ করে। এ চক্রের প্রধান রনি এন্টারপ্রাইজের মালিক কুদরতউল্লাহ। তিনি ঢাকা বিভাগের কারা উপমহাপরিদর্শক (ডিআইজি-প্রিজন) গোলাম হায়দারের আপন ভগ্নিপতি। তাঁর ক্ষমতার উৎস এখানেই। গোলাম হায়দার তিন বছর এ পদে থাকার পর অবসরে যান। এরপর গত ১৯ সেপ্টেম্বর আবার দুই বছরের জন্য চুক্তিভিত্তিক নিয়োগ পেয়ে একই পদে যোগদান করেন। গোলাম হায়দার  প্রথম আলো কে বলেন, ‘কুদরতউল্লাহ আমার ভগ্নিপতি, এটা ঠিক। কিন্তু আমি কোনো চক্রের সঙ্গে জড়িত নই।’\r\nকারাগার সূত্র জানায়, দেশের ৭৬টি কারাগারে গড়ে প্রতিদিন ৭০ হাজারের মতো বন্দী থাকেন। একজন কারাবন্দীর খাবারের জন্য প্রতিদিনের বরাদ্দ ৫৩ টাকা ২৭ পয়সা। বন্দীদের জন্য প্রতিবছর ১২২টি পণ্য সরবরাহকারীর মাধ্যমে কেনা হয়। গত বছর কারাগারের জন্য কেনা হয়েছে ১৩৩ কোটি ৭৫ লাখ টাকার পণ্য। এ বছর এ খাতে বরাদ্দ আছে ১৩৭ কোটি ৫০ লাখ টাকা। \r\nনাম প্রকাশে অনিচ্ছুক কারা প্রশাসনের একজন কর্মকর্তা বলেন, এ বিপুল পরিমাণ অর্থে পণ্য কেনাকাটা নিয়ে সব সময়ই কারা প্রশাসনে লুটপাট চলে। নিয়ম অনুসারে কারা প্রশাসন ও জেলা প্রশাসনের কর্মকর্তাদের নিয়ে একটি দরপত্র কমিটি হয়। তবে কারা প্রশাসনের বিভাগীয় প্রধান বা উপমহাপরিদর্শকই দরপত্র কমিটির চেয়ারম্যান থাকেন। সবকিছু তিনিই নিয়ন্ত্রণ করেন। এসব কমিটি সব সময় অস্বাভাবিক বেশি দর অথবা অবিশ্বাস্য কম দরেই কার্যাদেশ দেওয়ার সুপারিশ করে থাকে। এদের দর কখনো বাজারের সঙ্গে মেলে না। অস্বাভাবিক কম বা অস্বাভাবিক বেশি দরে পণ্য কেনাবেচার মাধ্যমে দুর্নীতি হয়।\r\nযোগাযোগ করা হলে কারা প্রশাসনের মহাপরিদর্শক (আইজি-প্রিজন) ব্রিগেডিয়ার জেনারেল আশরাফুল ইসলাম দুর্নীতির অভিযোগ অস্বীকার করে বলেন, ‘কম দামে পণ্য পরিবহন করে ঠিকাদার। এটা তাদের ব্যাপার। এখানে দুর্নীতিটা হচ্ছে কী করে?’\r\nকারাগারে পণ্য সরবরাহকারী করে মেসার্স ইয়াহিয়া এন্টারপ্রাইজ। এর মালিক মো. ইয়াহিয়ার অভিযোগ, গোলাম হায়দারের পছন্দের লোকজন কাজ না পেলেই তিনি পুনঃ দরপত্রের সুপারিশ করেন। এ রকম ঘটনার প্রতিবাদে তিনি দরপত্র-সংক্রান্ত আপিল আদালতে ছয়টি মামলা করেছেন। এসব মামলায় কাশিমপুরের দুটি, ঢাকার তিনটি ও গাজীপুরের একটি দরপত্রের ব্যাপারে অভিযোগ করা হয়েছে। আপিল আদালতের বিচারে দুর্নীতি-অনিয়মের প্রমাণও মিলেছে। তিনি আরও অভিযোগ করেন, গোলাম হায়দার গাজীপুরের দরপত্র খোলার পর পছন্দের ঠিকাদারকে তা দেখার সুযোগ করে দিয়েছেন। আবার তিনি মূল্যায়ন কমিটির সভাপতি হয়ে ঢাকায় দরপত্র খোলার সময় নিজে উপস্থিত ছিলেন। তাঁর ভগ্নিপতি কাজ না পাওয়ায় তিনি সেটা বাতিলও করে দেন।\r\nএ অভিযোগের ব্যাপারে গোলাম হায়দার বলেন, ‘নিয়ম ভেঙে আমি কিছুই করিনি। আপিল আদালতে আমার বিরুদ্ধে অভিযোগ প্রমাণিত হয়নি।’\r\nএকাধিক ঠিকাদার বলেন, ওই চক্র কাজ না পেলেই দাম কমবেশি করা হয়। নতুন ঠিকাদারকে তারা বিপদে ফেলার চেষ্টা করে। একই পণ্য একেক কারাগারে একেক দরে কেনা হয়।\r\nবিভিন্ন কার্যাদেশ থেকে দেখা গেছে, এক কেজি চিড়া ঢাকা কেন্দ্রীয় কারাগারে কেনা হয় ১৯ টাকা ৯৩ পয়সায়। যে প্রতিষ্ঠান এটা সরবরাহ করেছে, সেই একই প্রতিষ্ঠান কাশিমপুর কারাগারে সরবরাহ করছে ৪৮ টাকা কেজি দরে। প্রতি কেজি পাম অয়েল ঢাকা কেন্দ্রীয় কারাগারে ৮৮ টাকা। আর কাশিমপুরে ১১৭ টাকা। মেসার্স নুরুজ্জামান ঢাকায় পাঙাশ মাছ সরবরাহ করেছে প্রতি কেজি ৬৯ টাকা ৪০ পয়সা দরে, কাশিমপুরে ১০৯ টাকা আর গাজীপুরের ৮৯ টাকা ৯০ পয়সা দরে।\r\nএকই ঠিকাদার কী করে একেক কারাগারে একেক দামে পণ্য সরবরাহ করছেন, জানতে চাইলে কমিটির চেয়ারম্যান ডিআইজি গোলাম হায়দার বলেন, ‘প্রতিযোগিতামূলক দরপত্রে কেউ কম বা কেউ বেশি দিলে আমাদের কী করার আছে। আমরা যেসব কাগজপত্র পাই, তার ওপর সুপারিশ করি।’\r\nবাজারে এক কেজি উন্নতমানের মসুর ডালের দাম ১২০-১৩০ টাকা। পাইকারি বাজারে এ দর ১০-১২ টাকা হেরফের হতে পারে।\r\nকিন্তু মজার বিষয় হলো, ঢাকা কেন্দ্রীয় কারাগারে এক কেজি উন্নতমানের মসুরের ডাল সরবরাহ করা হচ্ছে মাত্র ৫৬ টাকা ৫৬ পয়সা দরে। কাশিমপুর কারাগারের এ দর ৫৫ টাকা ৫৫ পয়সা। আবার মানিকগঞ্জ ও চট্টগ্রাম কারাগারে এ দর ৮০ টাকার বেশি। ঢাকা কেন্দ্রীয় কারাগারের ডাল সরবরাহের কার্যাদেশ পেয়েছে মেসার্স শাহজাহান মিয়া। কাশিমপুর কারাগারে ডালের দর ৪৮ টাকা ৯৮ পয়সা আর গাজীপুরে ৪৭ টাকা ৯৮ পয়সা এবং মানিকগঞ্জ কারাগারে মসুর ডালের দর ৮১ টাকা ৯০ পয়সা।\r\nকী করে এত কম দামে ডাল সরবরাহ করছেন? জবাবে ঢাকা কেন্দ্রীয় কারাগারের ঠিকাদার শাহজাহান মিয়া বলেন, ‘এ ব্যবসায় আমার আরও অংশীদার আছে। তারা এসব কেনাকাটা করে। দরদাম তারাই জানে।’ এদের ফোন নম্বর জানতে চাইলে তিনি আর কথা বলতে চাননি। একই চক্রের সদস্য মানিকগঞ্জ কারাগারের ঠিকাদার কুদরতউল্লাহ কম দামের ব্যাপারে বলেন, ‘শাহজাহান মিয়ার কোটি কোটি টাকার পৈতৃক সম্পদ আছে। তিনি সেই টাকা থেকে ভতু‌র্কি দিচ্ছেন জেলখানার আসামিদের জন্য।’\r\nরাজধানীর কারওয়ান বাজারে এখন বেগুনের কেজি ২৫-৩০ টাকা। অথচ ঢাকা কেন্দ্রীয় কারাগারে বেগুন সরবরাহ করা হচ্ছে ১২ টাকা ৪৫ পয়সা দরে। আবার গাজীপুরের দর ১৪ টাকা ৪৫ পয়সা আর কাশিমপুরে ১৯ টাকা ৯০ পয়সা। এক কেজি আলুর পাইকারি দাম ২০ টাকা। অথচ ঢাকা কেন্দ্রীয় কারাগারে সেই আলু সরবরাহ করা হচ্ছে ১২ টাকা ৯১ পয়সা দরে। একইভাবে প্রতিটি লাউ ছয় টাকা ৯০ পয়সা, প্রতি কেজি মিষ্টিকুমড়া ছয় টাকা ৯০ পয়সা, একটি চালকুমড়া সাত টাকা ৯০ পয়সা, করলা ১২ টাকা ৫৭ পয়সা, পটল ১০ টাকা ৯১ পয়সা, রুই মাছ ১২৭ টাকা ৪০ পয়সা, কাতলা মাছ ১৩৫ টাকা, পাঙাশ মাছ ৬৯ টাকা ৪০ পয়সা দরে সরবরাহ করা হচ্ছে। কুষ্টিয়া ট্রেডিং নামের একটি প্রতিষ্ঠান এটি সরবরাহ করছে।\r\nকী করে এত কম দামে এসব পণ্য সরবরাহ করছেন? জানতে চাইলে কুষ্টিয়া ট্রেডিংয়ের ব্যবস্থাপনা পরিচালক মোখলেছুর রহমান বলেন, ‘আমরা পাইকারি বাজার থেকে মাল কিনি। লাভ আমাদেরও বেশি হয় না। তার পরও ’৭৮ সাল থেকে এ ব্যবসা করছি। এখন নাম ধরে রাখার জন্য করছি।’\r\nতবে একাধিক ঠিকাদার  প্রথম আলো র কাছে স্বীকার করেন, দর-দাম যা-ই হোক, কারাগারে কখনো পরিমাণমতো পণ্য সরবরাহ করা হয় না। বেশির ভাগ ক্ষেত্রে কম দামের পণ্য সরবরাহ করে বিল আদায় করা হয় বেশি দামের পণ্যের। এতে করে বন্দীদের ভাগ্যে আর ভালো খাবার জোটে না।\r\nকারাগারে বন্দীদের সুযোগ-সুবিধা দেখার জন্য বেসরকারি কারা পরিদর্শক থাকার নিয়ম রয়েছে। বেসরকারি কারা পরিদর্শকেরা খাবারের মানসহ বন্দীদের ভালো-মন্দ দেখভাল করেন। কিন্তু বর্তমান সরকার ক্ষমতায় আসার পর থেকে ঢাকা কেন্দ্রীয় কারাগারের জন্য কোনো বেসরকারি পরিদর্শক নিয়োগ করেনি।\r\nসাবেক বেসরকারি কারা পরিদর্শক এলিনা খান  প্রথম আলো কে বলেন, একজন বন্দীর জন্য প্রতিদিনের বরাদ্দ মাত্র ৫৩-৫৪ টাকা। ফলে এমনিতেই বরাদ্দ কম, তারপর আছে নানা অনিয়ম। দেখা গেছে, খাবারের মান খুবই খারাপ। আবার পরিমাণেও কম। অনেক খাবার মানুষের খাওয়ার উপযোগীও নয়। এ নিয়ে অভিযোগ করা হলে দু-চার দিন সব ঠিক থাকে, তারপর আগের অবস্থায় চলে যায় । \r\n","status":true,"publishDate":{"$date":{"$numberLong":"1351706400000"}},"createdAt":{"$date":{"$numberLong":"1751555625002"}},"__v":{"$numberInt":"0"}}
{"_id":{"$oid":"68669e4e63805761f3fc23f0"},"image":"image-1751555662015.webp","title":"সন্দেহভাজন খুনির সঙ্গে এনএসআইয়ের দুই কর্মকর্তার যোগাযোগ শ্রমিক নেতা আমিনুল হত্যা","description":"কামরুল হাসান  ও  গোলাম মতু‌র্জা  \r\nপোশাকশ্রমিক নেতা আমিনুল ইসলামের (৪১) সন্দেহভাজন খুনির সঙ্গে জাতীয় নিরাপত্তা গোয়েন্দা সংস্থার (এনএসআই) দুই কর্মকর্তার যোগাযোগের প্রমাণ পেয়েছেন এ ঘটনার তদন্ত-সংশ্লিষ্ট কর্মকর্তারা। এর সূত্র ধরে তাঁরা এনএসআইয়ের কর্মকর্তাদের জিজ্ঞাসাবাদও করেছেন।\r\n৩ নভেম্বর স্বরাষ্ট্র মন্ত্রণালয়ে চাঞ্চল্যকর মামলা তদারকি সেলের ৭১তম সভায় পুলিশের অপরাধ তদন্ত বিভাগ (সিআইডি) এ তথ্য উপস্থাপন করে। স্বরাষ্ট্রমন্ত্রী মহীউদ্দীন খান আলমগীর এতে সভাপতিত্ব করেন।\r\nএ ব্যাপারে জানতে চাইলে এনএসআইয়ের দায়িত্বশীল কর্মকর্তারা কোনো মন্তব্য করতে রাজি হননি।\r\nআমিনুল ইসলাম বাংলাদেশ সেন্টার ফর ওয়ার্কার্স সলিডারিটির (বিসিডব্লিউএস) সংগঠক ও বাংলাদেশ গার্মেন্টস অ্যান্ড ইন্ডাস্ট্রিয়াল ওয়ার্কার্স ফেডারেশনের নেতা ছিলেন। গত ৪ এপ্রিল আশুলিয়া থেকে নিখোঁজ হওয়ার পরদিন তাঁর ক্ষতবিক্ষত লাশ পাওয়া যায় টাঙ্গাইলের ঘাটাইলে।\r\nস্বরাষ্ট্র মন্ত্রণালয়ের সভাসূত্র জানায়, পুলিশের প্রতিবেদনে সন্দেহভাজন খুনির সঙ্গে এনএসআই কর্মকর্তাদের যোগাযোগ রয়েছে বলে উল্লেখ রয়েছে। তবে এনএসআই কর্মকর্তারা আমিনুল হত্যাকাণ্ডে জড়িত কি না, তা প্রতিবেদনে স্পষ্ট করে বলা হয়নি। এতে বলা হয়, আমিনুল খুন হওয়ার আগে ও পরে তাঁর সন্দেহভাজন খুনি মোস্তাফিজুর রহমানের সঙ্গে এনএসআইয়ের দুই কর্মকর্তা মুঠোফোনে একাধিকবার যোগাযোগ করেন। ওই মুঠোফোন নম্বর দুটি ব্যবহার করেন এনএসআইয়ের সহকারী পরিচালক মামুনুর রশীদ ও মাঠ কর্মকর্তা লুৎফর রহমান। \r\nহত্যাকাণ্ডের পর থেকে মোস্তাফিজ পলাতক। মামলার তদন্তকারী কর্মকর্তা ও টাঙ্গাইল জেলা গোয়েন্দা পরিদর্শক হুমায়ুন কবির আকন্দ এ ঘটনায় এনএসআইয়ের প্রধান কার্যালয়ের অনুমতি নিয়ে ওই দুই কর্মকর্তাকে জিজ্ঞাসাবাদ করেন। টাঙ্গাইল জেলা পুলিশ সুপার হাফিজ আক্তার জিজ্ঞাসাবাদের কথা স্বীকার করেন। তবে এই দুই কর্মকর্তা কোনো মন্তব্য করতে রাজি হননি। সহকারী পরিচালক মামুনুর রশীদ  প্রথম আলো কে বলেন, সদর দপ্তরের অনুমতি ছাড়া তিনি কোনো কথা বলবেন না।\r\nটাঙ্গাইল জেলার পুলিশ জানায়, বেওয়ারিশ হিসেবে আমিনুলের লাশ উদ্ধারের পর ঘাটাইল থানার উপপরিদর্শক শাহীন মিয়া অজ্ঞাতনামা ব্যক্তিদের আসামি করে একটি হত্যা মামলা করেন। পরে আমিনুলের ভাই রফিকুল ইসলাম এ ঘটনায় সন্দেহভাজন মোস্তাফিজুর রহমান ও বোরকা পরিহিত অজ্ঞাতনামা এক নারীকে আসামি করে ঘাটাইল থানায় আরেকটি এজাহার দেন।  \r\n ওই এজাহারটি পুলিশের করা হত্যা মামলার সঙ্গে সংযুক্ত করা হয়। বর্তমানে মামলাটি তদন্ত করছে সিআইডি।\r\nআমিনুল খুনের ঘটনা নিয়ে যুক্তরাষ্ট্রসহ বিভিন্ন দেশ উদ্বেগ প্রকাশ করেছে। তৈরি পোশাক ক্রয়কারী ইউরোপ, আমেরিকা ও কানাডার ১২টি সংগঠন প্রধানমন্ত্রীর কাছে এ ব্যাপারে চিঠিও দেয়। বিসিডব্লিউএসের নির্বাহী পরিচালক কল্পনা আক্তার  প্রথম আলো কে বলেন, তদন্ত কর্মকর্তাদের কাছ থেকে তাঁরা জানতে পারেন, এ হত্যাকাণ্ডের সঙ্গে এনএসআইয়ের কয়েকজন কর্মকর্তা জড়িত।\r\nআমিনুলের সহকর্মী বাবুল আক্তার অভিযোগ করেন, এর আগে ২০১০ সালের ১৮ জুন রাজধানীর রমনা এলাকা থেকে আমিনুলকে তুলে নিয়ে যায় এনএসআই। ওই দিন তাদের হাত থেকে কৌশলে পালিয়ে আসেন তিনি। এরপর চলতি বছরের ৯ মার্চ বিসিডব্লিউএসের অফিস থেকে জিজ্ঞাসাবাদের জন্য তাঁকে ধরে নিয়ে যায় শিল্প পুলিশ। তখন শিল্প পুলিশের শ্রীপুরের কার্যালয় থেকে মুচলেকা দিয়ে আমিনুলকে ছাড়িয়ে আনেন বাবুল আক্তার। মুচলেকায় লেখা ছিল, ১২ মার্চ সকাল থেকে বিকেল পর্যন্ত আমিনুলকে শিল্প পুলিশের কার্যালয়ে বসে থাকতে হবে। ১২ মার্চ বিএনপির মহাসমাবেশে আমিনুল ১০ হাজার লোক দেবেন, এনএসআইয়ের এমন খবরের ভিত্তিতে শিল্প পুলিশ তাঁকে আটকে রাখে বলে বাবুল আক্তার জানান। তিনি বলেন, বরাবরই গোয়েন্দা সংস্থা থেকে আমিনুলের বিরুদ্ধে অভিযোগ করা হচ্ছিল, শ্রমিকদের দাবির নামে তিনি পোশাকশ্রমিকদের মধ্যে অসন্তোষ সৃষ্টি করছেন।\r\nআমিনুল হত্যা তদন্তে গত ১৬ এপ্রিল স্বরাষ্ট্র মন্ত্রণালয়ের অতিরিক্ত সচিব মাইন উদ্দিন খন্দকারকে আহ্বায়ক করে চার সদস্যের একটি কমিটি গঠিত হয়। কমিটির প্রতিবেদনে মোস্তাফিজুরকে সন্দেহভাজন হিসেবে উল্লেখ করে বলা হয়, ‘তাঁর মোবাইল ফোনের কল-তালিকা পরীক্ষা করলে অনেক তথ্য বের হয়ে আসতে পারে।’\r\n প্রথম আলো র মাগুরা প্রতিনিধি কয়েক দিন আগে মোস্তাফিজুরের গ্রামের বাড়ি শ্রীপুর উপজেলার রাধানগরের কাধিরপাড়া গ্রামে গেলে মোস্তাফিজুরের সত্তরোর্ধ্ব বাবা শমসের মল্লিক বলেন, ‘বেশ কিছুদিন আগে মোস্তাফিজুর গ্রামের বাড়িতে এসেছিল। কয়েক দিন থেকে চলে গেছে।’ ঢাকায় মোস্তাফিজ কোথায় থাকেন, বিয়ে করেছেন কি না, এসব খবর জানেন না তাঁর বাবা। মোস্তাফিজুরের খোঁজে পুলিশের দলও একাধিকবার এলাকায় যায়। স্থানীয় থানাকে বিষয়টি জানানো হয়েছে। \r\nটাঙ্গাইল জেলা পুলিশ সুপার হাফিজ আক্তার  প্রথম আলো কে বলেন, আমিনুল হত্যা মামলা তদন্ত করতে গিয়ে জেলা গোয়েন্দা কর্মকর্তারা জানতে পারেন, সন্দেহভাজন মোস্তাফিজুর রহমান ছিলেন এনএসআইয়ের সোর্স। এনএসআই কর্মকর্তারাও  প্রথম আলো র কাছে তা স্বীকার করেন। পলাতক থাকা অবস্থায় মোস্তাফিজুর এনএসআইয়ের কর্মকর্তাদের সঙ্গে যোগাযোগ রক্ষা করেন। তদন্তকারী কর্মকর্তা জানতে পারেন, মোস্তাফিজ কুইন্স সাউথ নামে একটি কারখানা থেকে ২০০৯ সালে চাকরি হারান। এরপর কোথাও চাকরি করেননি। বেপজার মেডিকেল সেন্টারের কর্মী হিসেবে তিনি বেতন পেতেন।\r\nজানতে চাইলে বেপজার মহাব্যবস্থাপক (নিরাপত্তা ও গোয়েন্দা) মোস্তাফিজুর রহমান বলেন, মোস্তাফিজুর বেপজার মেডিকেল সেন্টারে দৈনিক বেতনভূক কর্মী হিসেবে কাজ করতেন। মাঝেমধ্যে তিনি বিভিন্ন কারখানার গোপন খবর তাঁকে জানাতেন।\r\nআমিনুল নিখোঁজ হওয়ার পর থেকে তাঁর স্ত্রী হোসনে আরা ফাহিমা দাবি করে আসছিলেন, সরকারি কোনো সংস্থার গুপ্তহত্যার শিকার হয়েছেন তাঁর স্বামী।\r\nজানতে চাইলে এনএসআইয়ের একজন পদস্থ কর্মকর্তা বলেন, আমিনুল হত্যার সুষ্ঠু তদন্তের স্বার্থে প্রয়োজনমতো কথা বলার জন্য পুলিশকে অনুমতি দেওয়া হয়েছে। একই সঙ্গে পুলিশকে সার্বিকভাবে সহযোগিতা করার জন্য এনএসআই কর্মকর্তাদেরও নির্দেশ দেওয়া হয়ে‌ে ছ ।\r\n\r\n","status":true,"publishDate":{"$date":{"$numberLong":"1352484000000"}},"createdAt":{"$date":{"$numberLong":"1751555662033"}},"__v":{"$numberInt":"0"}}
{"_id":{"$oid":"68669ea563805761f3fc23f4"},"image":"image-1751555749088.webp","title":"পুলিশ কেন মার খাচ্ছে? মারমুখী জামায়াত","description":" ‘আমরা ছয়জন মার খাচ্ছি আর আমাদের বাঁ পাশে ৩০ জন পুলিশ সদস্য দাঁড়িয়ে দেখছেন। কেউ এগিয়ে আসছেন না। নিরাপদে সরে না গেলে ওরা আমাদের মেরেই ফেলত। চাকরিজীবনের ২২ বছরে আমার এমন অভিজ্ঞতা হয়নি।’\r\nরাজনৈতিক কর্মসূচি নিয়ন্ত্রণের সময় পুলিশের নিষ্ক্রিয়তা নিয়ে এভাবেই ক্ষোভ প্রকাশ করলেন পুলিশের আহত সহকারী উপপরিদর্শক আবদুর রহিম। রাজারবাগ পুলিশ হাসপাতালের ১০ তলার ওয়ার্ডে চিকিৎসাধীন এই পুলিশ সদস্য ৬ নভেম্বর মালিবাগ চৌধুরীপাড়ায় জামায়াত-শিবিরের হামলায় আহত হন। তাঁর একটি চোখ নষ্ট হয়ে গেছে।\r\nগতকাল দুপুরে আবদুর রহিমের সঙ্গে কথা বলার সময় পাশে ছিলেন গাড়িচালক কনস্টেবল আবুল কালাম। ৫ নভেম্বর মতিঝিলে তাঁর গাড়িতে আগুন দিয়েছেন জামায়াত-শিবিরের কর্মীরা। তিনি বলেন, হামলার সময় পুলিশ কর্মকর্তারা দাঁড়িয়ে দাঁড়িয়ে দেখেছেন। কেউ প্রতিহত করার নির্দেশ দেননি। \r\nকয়েক দিন ধরে রাজধানীসহ দেশের বিভিন্ন স্থানে একের পর এক আচমকা হামলা চালাচ্ছে জামায়াতে ইসলামী ও ইসলামী ছাত্রশিবির। পুলিশকে লক্ষ্য করেই হামলা চালানো হচ্ছে বেশি। কিন্তু এসব হামলা প্রতিরোধে পুলিশের নিষ্ক্রিয়তায় পুলিশ প্রশাসনের কর্মকর্তারাও উদ্বিগ্ন। দফায় দফায় বৈঠক করে তাঁরা এর কারণও খোঁজার চেষ্টা করছেন।\r\nডিআইজি পদমর্যাদার একজন কর্মকর্তা রাজশাহীর একটি ছবি এ প্রতিবেদককে দেখিয়ে বলেন, একজন পুলিশের অস্ত্র কেড়ে নিচ্ছেন জামায়াতের কর্মীরা, আরেকজন পুলিশ পাশে দাঁড়িয়ে সেটা দেখছেন। ক্ষোভের সঙ্গে তিনি বললেন, সরকারের শেষ বছরে এসে রাজনৈতিক আনুগত্য নিয়ে দোদুল্যমানতায় ভুগছেন কোনো কোনো কর্মকর্তা। অনেকে এখন গা বাঁচিয়ে চলার চেষ্টা করছেন। \r\nতবে পুলিশ যে নিষ্ক্রিয়, তা মানতে নারাজ স্বরাষ্ট্রমন্ত্রী মহীউদ্দীন খান আলমগীর। গতকাল নিজের দপ্তরে তিনি সাংবাদিকদের বলেন, মানবতাবিরোধী অপরাধের বিচার-প্রক্রিয়া বাধাগ্রস্ত করতে তারা চোরাগোপ্তা হামলা করছে। পুলিশ আক্রান্ত হলেও কোথাও গুলির ঘটনা ঘটেনি। সর্বোচ্চ সহনশীলতা দেখানো হচ্ছে।\r\nএ প্রসঙ্গে পুলিশের সাবেক মহাপরিদর্শক (আইজিপি) এ এস এম শাহজাহান  প্রথম আলো কে বলেন, আইন প্রয়োগে পুলিশের দুর্বলতা প্রকাশ পেলে তারা কোনোভাবেই ভালো কাজ করতে পারবে না। পুলিশকে কঠোর হতেই হবে। না হলে প্রতিপক্ষ সুযোগ নেবে। পুলিশ সদর দপ্তর সূত্র জানায়, ৬ নভেম্বর থেকে এক সপ্তাহে দেশের ৪০টি স্থানে পুলিশের ওপর হামলা হয়েছে। এতে ২০০ পুলিশ সদস্য আহত হয়েছেন। এসব ঘটনায় ৬৯টি মামলা হয়েছে। \r\nসর্বশেষ গত মঙ্গলবার রাজধানীর কারওয়ান বাজারে তাণ্ডব চালায় জায়ামাত-শিবির। এ সময় পুলিশ ছিল একেবারেই নিষ্ক্রিয়। পুলিশের নিষ্ক্রিয়তার সুযোগে শিবিরকর্মীরা একজন পুলিশ সদস্যকে আহত করার পাশাপাশি আইনমন্ত্রীর গাড়িতেও হামলা চালান। \r\n৪ নভেম্বর জাতীয় প্রেসক্লাবে সংবাদ সম্মেলন করে ৬ থেকে ১৩ নভেম্বর পর্যন্ত দেশব্যাপী গণসংযোগ কর্মসূচি ঘোষণা করেন জামায়াতের সহকারী সেক্রেটারি জেনারেল মিয়া গোলাম পরওয়ার। মানবতাবিরোধী অপরাধের অভিযোগে আটক জামায়াতের আমির মতিউর রহমান নিজামী ও শীর্ষ নয় নেতার মুক্তিসহ কয়েকটি দাবিতে এ কর্মসূচি ঘোষণা করা হয়। মূলত এ কর্মসূচি ঘোষণার পর জামায়াত-শিবিরের কর্মীরা পুলিশের ওপর চোরাগোপ্তা হামলা চালাতে শুরু করে। \r\nকর্মসূচি ঘোষণার পরদিন মতিঝিলে পুলিশের ওপর হামলা করে জামায়াত। এই দিন ঢাকার বাইরে বিভিন্ন স্থানে হামলা হয়। কুষ্টিয়ার মজমপুরে জামায়াতের কর্মীদের মারধরে আহত হয়ে রাস্তার পাশে পড়ে থাকা পুলিশ সদস্যের ছবি ব্যাপক ক্ষোভের সৃষ্টি করে। রাজধানীর বায়তুল মোকাররম মসজিদের সামনে একজন পুলিশ সদস্যকে ধাওয়া করার ছবিও প্রকাশিত হয়। মঙ্গলবার রাজশাহীর সাহেববাজারে এক পুলিশ সদস্যের রাইফেল কেড়ে নিয়ে তাঁকেই মারধর করতে দেখা যায় জামায়াতের কর্মীদের। জয়পুরহাটে এক পুলিশ কনস্টেবলকে পুড়িয়ে মারার চেষ্টা করে জায়ামাত-শিবির। \r\nএকাধিক পুলিশ কর্মকর্তা  প্রথম আলো র কাছে স্বীকার করেন, ৬ নভেম্বর থেকে জামায়াতের কর্মসূচির সময় পুলিশের ওপর হামলা হতে পারে—এ তথ্য পুলিশের কাছে ছিল। সরকারের বিভিন্ন গোয়েন্দা সংস্থার কাছ থেকে পাওয়া এসব তথ্য সংশ্লিষ্ট কর্মকর্তাদের জানিয়ে দেওয়া হয়। সেই মতো বিভিন্ন স্থানে পুলিশও মোতায়েন করা ছিল। কিন্তু হামলার সময় পুলিশ ছিল একেবারেই নিষ্ক্রিয়।\r\nকেন এমন পরিস্থিতির সৃষ্টি হলো? পুলিশের বর্তমান ও সাবেক কয়েকজন সদস্য এ নিয়ে কথা বলেছেন  প্রথম আলো র সঙ্গে। \r\nঢাকা মহানগর গোয়েন্দা পুলিশের উপকমিশনার ও পুলিশ কমিশনারের মুখপাত্র মনিরুল ইসলাম বলেন, ‘পুলিশই এখন জামায়াতের হামলার মূল লক্ষ্য। যেহেতু পুলিশ জামায়াতের নাশকতার পরিকল্পনাগুলোকে বারবার ব্যর্থ করে দিচ্ছে। তাই তারা আতঙ্ক ছড়াতে এসব কাজ করছে।’\r\nনাম প্রকাশে অনিচ্ছুক ঢাকা মহানগর পুলিশের আরেক কর্মকর্তা বলেন, সরকারের সিদ্ধান্ত রয়েছে, সতর্কতার সঙ্গে দায়িত্ব পালন করতে হবে। অযথা পরিস্থিতি উত্তপ্ত করা যাবে না। পোশাক পরে একা একা না চলারও নির্দেশ দেওয়া হয়েছে।\r\nআইজিপি হাসান মাহমুদ খন্দকার  প্রথম আলো কে বলেন, ‘পুলিশ পরিস্থিতি নিয়ন্ত্রণ করতে চাইছে, নতুন করে কোনো পরিস্থিতি সৃষ্টি করতে চাইছে না। এটাকে দুর্বলতা বা নিষ্ক্রিয়তা বলে ধরে নেওয়া ঠিক হবে না।’\r\nতবে নাম প্রকাশে অনিচ্ছুক কয়েকজন পুলিশ কর্মকর্তা বলেন, বর্তমান সরকার ক্ষমতায় আসার পর সুযোগসন্ধানী কর্মকর্তারা নিজেদের দলের লোক পরিচয় দিয়ে রাতারাতি ভালো জায়গায় বদলি হয়েছেন। সরকারের শেষ সময়ে এসে তাঁরা নিরাপদে সরে পড়তে চাইছেন।\r\nমহানগর পুলিশের একাধিক কর্মকর্তা  প্রথম আলো কে বলেন, অনেকে সাদা পোশাকে দায়িত্ব পালনের জন্য এসবি বা সিআইডির মতো প্রতিষ্ঠানে যাওয়ার জোর চেষ্টা করছেন। কেউ কেউ বলছেন, পুলিশে এখন সাংগঠনিক শৃঙ্খলা নেই। মাঠপর্যায়ের কর্মকর্তাদের কেউ কারও কথা শুনছেন না। এত দিন তাঁরা দলের নাম ভাঙিয়ে সুবিধা নিয়েছেন। এখন কোনো ঝামেলায় জড়াতে চান না। এ কারণে গা বাঁচিয়ে চলছেন। কেউ কেউ বলছেন, অনেক পুলিশ সদস্য এ সরকারের বা আগের সরকারের আমলে ঘুষ দিয়ে চাকরি নিয়েছেন। এখন কর্মক্ষেত্রে এসে তাঁরা ঝঁুকি নিতে চান না। মাঠপর্যায়ে তারই প্রভাব পড়ছে।\r\nঅবসরপ্রাপ্ত পুলিশ কর্মকর্তা সৈয়দ বজলুল করিম  প্রথম আলো কে বলেন, ‘ঘাসের ভেতরে সাপ যেভাবে চলে, পুলিশ এখন সেভাবে চলছে। এভাবে পেঁচিয়ে পেঁচিয়ে চলতে চলতে বাহিনীর মনোবল ভেঙে পড়বে। তখন সরকারের জন্যই সেটা বিপদ ডেকে আনবে।’\r\nজামায়াতের হামলায় আহত তরুণ কনস্টেবল আরিফ খান এখন রাজারবাগ হাসপাতালে চিকিৎসাধীন। তাঁর মুখেও একই কথা। তিনি বলেন, ‘ইট-পাটকেল নিক্ষেপ করলে পুলিশ পালিয়ে যায়, এটা জীবনেও চিন্তা করিনি। এখন পুলিশের পোশাক পরতে ভয় করছে । ’ ","status":true,"publishDate":{"$date":{"$numberLong":"1352916000000"}},"createdAt":{"$date":{"$numberLong":"1751555749150"}},"__v":{"$numberInt":"0"}}
{"_id":{"$oid":"68669efd63805761f3fc23f8"},"image":"image-1751555837935.webp","title":"র‌্যাব থেকে সশস্ত্র বাহিনীর কর্মকর্তা কমানো হচ্ছে  চার পুলিশ কর্মকর্তাকে পরিচালক নিয়োগ ","description":"র‌্যাপিড অ্যাকশন ব্যাটালিয়নে (র‌্যাব) সশস্ত্র বাহিনী থেকে আসা পদস্থ কর্মকর্তাদের সংখ্যা কমিয়ে দেওয়া হচ্ছে। এসব পদে এখন পুলিশ কর্মকর্তাদের নিয়োগ দেওয়া হবে।\r\nপুলিশ সদর দপ্তর সূত্রে জানা গেছে, এ প্রক্রিয়ায় ১৮ নভেম্বর চার পুলিশ কর্মকর্তাকে র‌্যাবের পরিচালক পদে নিয়োগ দেওয়া হয়।\r\nপুলিশ সদরের সংশ্লিষ্ট কর্মকর্তারা বলছেন, র‌্যাব গঠনের সময় নানা কারণে সেখানে পুলিশ কর্মকর্তারা যেতে আগ্রহী ছিলেন না। এ কারণে পুলিশের নির্ধারিত পদগুলো সশস্ত্র বাহিনীর কর্মকর্তা দিয়ে পূরণ করা হয়েছে। এখন এসব পদে সশস্ত্র বাহিনীর বদলে পুলিশ নিয়োগ করা হবে।\r\nতবে র‌্যাবের দায়িত্বশীল একজন কর্মকর্তা বলেন, গঠনের পর প্রায় নয় বছর র‌্যাব যে প্রক্রিয়ায় চলছিল, তা ভেঙে দেওয়া হচ্ছে। সশস্ত্র বাহিনীর কর্মকর্তাদের সরিয়ে পুলিশ নিয়োগ দিয়ে সশস্ত্র বাহিনী বিভাগকে উপেক্ষা করা হচ্ছে। এর ফলে সশস্ত্র বাহিনী থেকে আসা কর্মকর্তাদের মধ্যে বিরূপ প্রতিক্রিয়া সৃষ্টি হতে পারে।\r\nজানতে চাইলে পুলিশের মহাপরিদর্শক (আইজিপি) হাসান মাহমুদ খন্দকার বলেন, র‌্যাবের কোন বাহিনীর সদস্যসংখ্যা কত থাকবে, তা নির্ধারিত আছে। সেটা অবশ্যই মেনে চলা উচিত। এখন সেটাই করা হচ্ছে।\r\nস্বরাষ্ট্র মন্ত্রণালয়ের সূত্র জানায়, ২০০৪ সালে র‌্যাব গঠনের সময় এর জনবলের কাঠামো কেমন হবে, সে ব্যাপারে স্বরাষ্ট্র মন্ত্রণালয় একটি প্রজ্ঞাপন জারি করে। এতে বলা হয়, মোট জনবলের ৪৪ শতাংশ পুলিশ বাহিনী, ৪৪ শতাংশ সশস্ত্র বাহিনী (সেনা-নৌ-বিমান), ৬ শতাংশ বিজিবি (অধুনা বিডিআর), ৪ শতাংশ আনসার ও ভিডিপি, ১ শতাংশ কোস্টগার্ড এবং ১ শতাংশ সিভিল প্রশাসন থেকে নিয়োগ দেওয়া হবে। তবে কোনো বাহিনীর কোটায় ঘাটতি দেখা দিলে অন্য বাহিনীর লোক দিয়ে তা পূরণ করা যাবে।\r\nর‌্যাবের কর্মকর্তারা জানান, বাহিনীতে মোট জনবলের মধ্যে ৪২ দশমিক ১৯ শতাংশ পুলিশ এবং ৪০ দশমিক ৪৭ শতাংশ সশস্ত্র বাহিনীর সদস্য রয়েছেন।\r\nর‌্যাব জানায়, র‌্যাবের ১২টি ব্যাটালিয়ন ও সদর দপ্তর মিলে অনুমোদিত পদ আছে নয় হাজার ৭২৭টি। ১৮ নভেম্বর পর্যন্ত এ বাহিনীতে নিয়োগ পেয়েছেন আট হাজার ৫৩৫ জন। জনবলের কোটা অনুসারে র‌্যাবের মহাপরিচালক ও একটি অতিরিক্ত মহাপরিচালকের পদে পুলিশ কর্মকর্তা আছেন। তবে সমস্যা দেখা দিয়েছে পরিচালক বা অধিনায়কের পদ নিয়ে।\r\nর‌্যাবের অতিরিক্ত পরিচালক কর্নেল মজিবর রহমান ৬ নভেম্বর স্বরাষ্ট্র মন্ত্রণালয়ে লেখা এক চিঠিতে বলেন, র‌্যাবে ২১টি পরিচালকের মধ্যে পুলিশের জন্য সংরক্ষিত কোটা আছে নয়টি। কিন্তু বর্তমানে সেখানে পাঁচজন পুলিশ কর্মকর্তা আছেন। বাকি ১৬টি পদে সশস্ত্র বাহিনীর কর্মকর্তারা আছেন। তিনি বলেন, এত দিন এসব পদে সশস্ত্র বাহিনীর কর্মকর্তা নিয়োগ দেওয়া হয়েছিল স্বরাষ্ট্র মন্ত্রণালয় ও সশস্ত্র বাহিনী বিভাগের সিদ্ধান্তের পরিপ্রেক্ষিতে। এখন সেখানে পুলিশ কর্মকর্তা নিয়োগ করতে হলে সশস্ত্র বাহিনীর সঙ্গে আলোচনা করেই করতে হবে। তা না করে নতুন করে পুলিশের অতিরিক্ত মহাপরিদর্শক পদের চারজন কর্মকর্তা নিয়োগ দেওয়া হয়েছে। বাহিনীতে এঁদের সংকুলান করা সম্ভব নয়।\r\nসূত্র জানায়, এর আগে পুলিশ বাহিনীর অতিরিক্ত ডিআইজি (চলতি দায়িত্ব) আওরঙ্গজেব মাহবুবকে র‌্যাবের পরিচালক পদে বদলি করা হলেও তিনি যোগ দিতে পারেননি। পরে তিনি খুলনা মহানগর পুলিশের অতিরিক্ত কমিশনার হিসেবে যোগ দেন।\r\nর‌্যাবের অতিরিক্ত মহাপরিচালক কর্নেল মজিবর রহমান  প্রথম আলো কে বলেন, পরিচালক পদের জটিলতা নিয়ে র‌্যাবের মহাপরিচালক মোখলেছুর রহমান স্বরাষ্ট্রমন্ত্রী মহীউদ্দীন খান আলমগীরের সঙ্গে কথা বলেছেন। আলোচনার মাধ্যমে এ সমস্যা সমাধান করার চেষ্টা করা হচ্ছে।\r\nপুলিশ সদর দপ্তরের কর্মকর্তারা বলেন, র‌্যাবের ৮৮টি উপপরিচালকের মধ্যে ৩৯টিতে পুলিশ থাকার কথা। কিন্তু র‌্যাব গঠনের পর থেকে আজ পর্যন্ত ওই পদে কোনো পুলিশ কর্মকর্তা যোগদান করেননি। অন্য বাহিনী থেকে আসা লোকজন দিয়ে সব সময় এসব পদ পূরণ করা হয়েছে।\r\nএকাধিক পুলিশ কর্মকর্তা বলেন, পুলিশ আইন অনুসারে পুলিশ সুপারের পদটি তত্ত্বাবধানকারীর (ইউনিট প্রধান)। অথচ র‌্যাবের বিধিতে পদটি ইউনিট প্রধানের সহকারীর পদ। পুলিশ সুপাররা ইউনিট প্রধানের সহকারী হলে নিজেদের মর্যাদা ক্ষুণ্ন হবে, এমন মনে করে আজ পর্যন্ত কোনো পুলিশ সুপার এ পদে যোগদান করেননি। এর আগে কাউকে র‌্যাবে বদলি করা হলে তিনি কাঠখড় পুড়িয়ে সেই বদলি স্থগিত করেন, এমন উদাহরণও আছে।\r\nপুলিশ অ্যাসোসিয়েশনের সদস্যরা জানান, র‌্যাব গঠনের সময় উপপরিচালক পদে পুলিশ সুপার ও সেনাবাহিনীর মেজরদের মর্যাদা একই করা হয়। এ কারণেও ওই সময় পুলিশের ঊর্ধ্বতন কর্মকর্তাদের মধ্যে অসন্তোষ দেখা দেয়। চারদলীয় জোট সরকারের আমলে পুলিশ কর্মকর্তারা এর প্রতিবাদ জানাতে স্বরাষ্ট্র মন্ত্রণালয়ের সামনে জমায়েতও হয়েছিলেন। পরে তৎকালীন স্বরাষ্ট্র প্রতিমন্ত্রী ওই পদে পুলিশ কর্মকর্তাদের নিয়োগের সিদ্ধান্ত স্থগিত করেন। এর পর থেকে এখন পর্যন্ত ওই পদে আর কোনো পুলিশ সদস্য যোগ দেননি।\r\nপুলিশের দাবি, একইভাবে ৪৬৩টি সহকারী পরিচালকের মধ্যে বর্তমানে ২০৪টিতে পুলিশ সদস্য আছেন। খালি আছে ছয়টি পদ। উপসহকারী পরিচালক পদ আছে ৭৮০টি। কোটা অনুসারে পুলিশের জন্য সংরক্ষিত আছে ৩৪৩টি। কিন্তু এ পদে পুলিশ সদস্য আছেন মাত্র ১৭০ জন। এসআই ও সার্জেন্টদের পদ আছে এক হাজার ৮৫৫টি। কোটা অনুসারে খালি আছে ২২৯টি। তবে নায়েক ও কনস্টেবলদের পদ খালির হার অনেক কম বলে জানা গেছে।\r\nএকইভাবে পুলিশের এসআই পদটি সেনাবাহিনীর সুবেদার (ওয়ারেন্ট অফিসার) পদমর্যাদার হলেও র‌্যাবের ক্ষেত্রে ওয়ারেন্ট অফিসারদের পুলিশ পরিদর্শকের সমমর্যাদায় এনে উপসহকারী পরিচালক (ডিএডি) পদে পদায়ন করার বিধান রাখা হয়। আর উপপরিদর্শকদের (এসআই) সেনাবাহিনীর হাবিলদার/ সার্জেন্টদের সমমর্যাদায় রাখা হয়ে‌ে ছ । \r\n \r\n\r\n","status":true,"publishDate":{"$date":{"$numberLong":"1353434400000"}},"createdAt":{"$date":{"$numberLong":"1751555837998"}},"__v":{"$numberInt":"0"}}
{"_id":{"$oid":"68669f2463805761f3fc23fc"},"image":"image-1751555876794.webp","title":" ৭০টি রেলইঞ্জিন কেনা হচ্ছে পছন্দের প্রতিষ্ঠান থেকে","description":"বাংলাদেশ রেলওয়ের জন্য ৭০টি নতুন মিটারগেজ ইঞ্জিন কেনা হচ্ছে। এ জন্য প্রায় দুই হাজার কোটি টাকার জোগান দেবে বিদেশি দাতা সংস্থা। কিন্তু অভিযোগ উঠেছে, সরকারি নিয়ম ভেঙে দরপত্রে এমন সব শর্ত দেওয়া হয়েছে, যাতে একটিমাত্র প্রতিষ্ঠান ছাড়া আর কেউই দরপত্রে অংশ নিতে পারবে না।\r\nএ সম্পর্কে জানতে চাইলে রেলমন্ত্রী মুজিবুল হক  প্রথম আলো কে বলেন, ‘ইঞ্জিন কেনা নিয়ে একেক সরবরাহকারী একেক কথা বলছে। এদের সবার কথা এক নয়। আমরা এ নিয়ে বিশেষজ্ঞদের সঙ্গে কথা বলছি। দেশের জন্য যেটা ভালো, সেটাই করা হবে।’\r\nবাংলাদেশ রেলওয়ের আধুনিকায়নে যেসব প্রকল্প হাতে নেওয়া হয়েছে, তার একটি হলো ৭০টি মিটারগেজ ইঞ্জিন কেনা। গত বছরের সেপ্টেম্বরে এ-সংক্রান্ত আন্তর্জাতিক দরপত্র আহ্বান করা হয়। ২৫টির মতো প্রতিষ্ঠান দরপত্র কেনে। আগামী ৩০ জানুয়ারি দরপত্র জমা দেওয়ার শেষ দিন।\r\nদরপত্রের শর্তে বলা হয়, ইঞ্জিন কেনার অর্থের জোগানদাতা ঠিক করবে সরবরাহকারী প্রতিষ্ঠান। রেলওয়ে নিয়মিত কিস্তিতে সেই অর্থ পরিশোধ করবে। ৭০টি ইঞ্জিনের মধ্যে কিছু ইঞ্জিন নেওয়া হবে সম্পূর্ণ চালু অবস্থায়, যাতে কেনার পরপরই নামানো যায়। আর কিছু থাকবে আংশিক খোলা, অন্যগুলো থাকবে সম্পূর্ণ খোলা অবস্থায়। রেলওয়ের নিজস্ব কারখানায় এসব ইঞ্জিন সংযোজন করা হবে। \r\nরেল ভবন সূত্র জানায়, ২৫টি প্রতিষ্ঠান দরপত্র কিনলেও প্রাক-দরপত্র বৈঠকে মাত্র ছয়টি প্রতিষ্ঠান অংশ নেবে। এগুলো হলো: যুক্তরাষ্ট্রের জেনারেল মোটরস (জিএম কোরিয়া ইউনিট), ক্যাটারপিলার, জার্মানির সিমেন্স, এমটিইউ, যুক্তরাজ্যের কুমিন্স ও কানাডার বোম্বারডিয়ার। রেলওয়ে দরপত্র দলিলে ইঞ্জিনের ঘূর্ণনের একক নির্ধারণ করে দেওয়া হয়। এতে বলা হয়, ইঞ্জিনের আরপিএম (রোটেশন পার মিনিট) হতে হবে ৯০০-১১০০-এর মধ্যে। এ ব্যবস্থার মাধ্যমে একটি ইঞ্জিন মিনিটে কতবার ঘুরবে, তা নির্দেশ করে। \r\nএকটি বহুজাতিক কোম্পানির একজন কর্মকর্তা প্রথম আলোকে বলেন, ইঞ্জিনের ক্ষেত্রে এই ঘূর্ণনের এককের ওপরই সবকিছু নির্ভর করছে। দরপত্রে ঘূর্ণনের যে মানের কথা বলা হয়েছে, সে রকম ইঞ্জিন জেনারেল মোটরসের কোরিয়া ইউনিট ছাড়া পৃথিবীর আর কেউ তৈরি করে না। এটি ইএমডি-৭১০ সিরিজ ইঞ্জিন নামে পরিচিত। বাংলাদেশ রেলওয়ে দীর্ঘদিন ধরে এ ইঞ্জিনই ব্যবহার করে আসছে। ২০১০ সালেও বাংলাদেশ একই ইঞ্জিন কিনেছে, এবারও তা-ই কিনবে। শুধু লোক দেখানো দরপত্র ডেকে তাদের পছন্দের ইঞ্জিন কেনাকে বৈধ করা হচ্ছে।\r\nওই কর্মকর্তা বলেন, এটা সরকারের গণ ক্রয় আইনের ১৫ ধারা এবং ক্রয়বিধির ২৯ ধারার পরিপন্থী। তিনি বলেন, আরপিএম উন্মুক্ত করে দিলে বড় বড় ইঞ্জিন প্রস্ত্ততকারকেরা দরপত্রে অংশ নিতে পারবে। এটা নির্দিষ্ট (৯০০-১১০০) করে দেওয়ার কারণে একটিমাত্র প্রতিষ্ঠান ছাড়া কেউ অংশ নিতে পারবে না। উল্লেখ্য, গণ ক্রয় নীতিমালার ১৫ ধারায় বলা হয়েছে, ‘ক্রয়কারী, দরপত্রদাতাগণের মধ্যে পক্ষপাতহীন ও উন্মুক্ত প্রতিযোগিতার পরিবেশ সৃষ্টি করিবার উদ্দেশ্যে, ক্রয়ের জন্য নির্দিষ্টকৃত পণ্য ও সংশ্লিষ্ট সেবা, অথবা কার্য ও ভৌত সেবার কারিগরী বিনির্দেশ ও বর্ণনা প্রস্ত্তত করিবার সময় উহা যেন সীমাবদ্ধকর না হয় তাহার নিশ্চয়তা বিধান করিতে হইবে। প্রতিযোগিতা সীমিত করিতে পারে এইরূপ কোনো শর্ত আরোপ করা যাইবে না।’\r\nযুক্তরাষ্ট্রের জেনারেল মোটরসের ওয়েবসাইট থেকে পাওয়া তথ্যে দেখা গেছে, ইএমডি-৭১০ সিরিজ ইঞ্জিনই একমাত্র দুই স্ট্রোক ইঞ্জিন, যা এখনো রেলওয়ে ব্যবহার করছে। এ ইঞ্জিন ছাড়া দুই স্ট্রোকের আর কোনো ইঞ্জিন নেই। দেশে বিভিন্ন ক্ষেত্রে দুই স্ট্রোকের ইঞ্জিনের ব্যবহার সরকার বন্ধ করে দিলেও রেলওয়ে দুই স্ট্রোক ইঞ্জিন ব্যবহার করছে।সূত্র জানায়, ইঞ্জিন সরবরাহের ব্যাপারে দুটি বহুজাতিক কোম্পানি রেলওয়ের কাছে লিখিতভাবে আপত্তি জানিয়েছে। আপত্তিতে বলা হয়, রেলওয়ে যে ইঞ্জিন কিনবে সেটা ২০ বছরের পুরোনা মডেলের এবং দুই স্ট্রোকবিশিষ্ট। এতে জ্বালানি খরচও বেশি। বর্তমানে সারা দুনিয়ায় যেসব ইঞ্জিন চালু রয়েছে, তাতে ইএমডি-৭১০ সিরিজের তুলনায় ১০ শতাংশ জ্বালানি সাশ্রয় হয়। এতে প্রতিটি ইঞ্জিন বছরে ৫০ লাখ টাকার জ্বালানি সাশ্রয় করবে। এ হিসাবে ৭০টি ইঞ্জিন ২০ বছরের মেয়াদে শুধু তেলই সাশ্রয় করবে ৭০০ কোটি টাকার। এটা পরিবেশবান্ধবও।\r\nসূত্র জানায়, অন্য একজন সরবরাহকারী অভিযোগ করেন, ইঞ্জিন সরবরাহকারীদের কাছ থেকে পৃথক দুটি খামে দর চাওয়া হয়েছে। একটি থাকবে কারিগরি ও অন্যটি অর্থনৈতিক। আন্তর্জাতিক দরপত্রের ক্ষেত্রে দুই খামে দর পাওয়ার কোনো বিধান নেই। এটা স্থানীয় কেনাকাটার ক্ষেত্রেই করা হয়। এটি সরকারি ক্রয়নীতিমালার পরিপন্থী।\r\nজানতে চাইলে রেলওয়ের সরঞ্জাম কেনাকাটার দায়িত্বে থাকা অতিরিক্ত মহাপরিচালক খলিলুর রহমান  প্রথম আলো কে বলেন, রেলওয়ে দীর্ঘদিন ধরে যে ইঞ্জিন ব্যবহার করে আসছে, এবারও সেই একই ইঞ্জিন কেনা হবে। নতুন কোম্পানির নতুন মডেলের ইঞ্জিন কেনা হলে রেলওয়ের লোকজন তার সঙ্গে খাপ খাওয়াতে পারবে না। জ্বালানি তেল সাশ্রয়ের প্রসঙ্গে প্রশ্ন করা হলে তিনি বলেন, তেলের খরচ কমাতে গিয়ে রেলওয়ের লোকজনের জন্য যদি আরও বড় ক্ষতি হয়ে যায়, তাহলে কী হবে? \r\nসব ইঞ্জিন তো সম্পূর্ণ তৈরি অবস্থায় আসছে না, কিছু তো খোলা অবস্থায় আসবে। সেসব ইঞ্জিন সংযোজন করতে গিয়ে লোকজন তো দক্ষ হয়ে উঠবে, তা হলে কেন এসব বলছেন? জানতে চাইলে তিনি বলেন, কম আরপিএমের ইঞ্জিন বাংলাদেশের জন্য উপযোগী। এর আগে বেশি আরপিএমের ইঞ্জিন কেনা হয়েছিল। কিন্তু তার ফল ভালো হয়নি। এ কারণে আগের ইঞ্জিনই কেনা হচ্ছে।\r\nনাম প্রকাশে অনিচ্ছুক রেলওয়ের একজন সাবেক কর্মকর্তা  প্রথম আলো কে বলেন, ২০১০ সালের রেলওয়ে একই সরবরাহকারী অর্থাৎ জিএম মোটরসের কোরিয়া ইউনিট থেকে নয়টি ইঞ্জিন ক্রয় করে। এর প্রতিটির দাম ছিল ২৮ লাখ মার্কিন ডলার। সেই একই প্রতিষ্ঠানের একই ইঞ্জিন ২০১১-১২ অর্থবছরে কেনা হয় ৩৫ লাখ মার্কিন ডলারে (প্রায় ২৮ কোটি টাকা)। এবারের ৭০টির ক্ষেত্রে দাম আরও বাড়তে পারে বলে আভাস দিয়ে ওই কর্মকর্তা বলেন, এভাবে একটি প্রতিষ্ঠানকে সরবরাহের সুযোগ দেওয়া হলে সরকারি অর্থের অপচয় হবে।\r\n","status":true,"publishDate":{"$date":{"$numberLong":"1355076000000"}},"createdAt":{"$date":{"$numberLong":"1751555876855"}},"__v":{"$numberInt":"0"}}
{"_id":{"$oid":"68669f4f63805761f3fc2400"},"image":"image-1751555919499.webp","title":" চাঁদা না দিলে প্রাণ যাবে ঢাকা আন্তর্জাতিক বাণিজ্য মেলা","description":" ঢাকা আন্তর্জাতিক বাণিজ্য মেলায় বড় ও মাঝারি বিক্রয়কেন্দ্র (প্যাভিলিয়ন) বানাতে হলে চাঁদা দিতে হবে, নইলে প্রাণ যাবে। শেরেবাংলা নগর কৃষি প্রশিক্ষণ ইনস্টিটিউট ছাত্রলীগের নেতা-কর্মীরা এই নির্দেশ জারি করেছেন।\r\nইতিমধ্যে চাঁদা না দেওয়ায় অনেক প্যাভিলিয়নের নির্মাণকাজ বন্ধ করে দেওয়া হয়েছে। কোনো কোনো প্রতিষ্ঠান চাঁদা দিয়ে সমঝোতায় এসেছে। আবার কেউ চাঁদাবাজদের চেয়ে ‘বড় নেতা’ ধরে নির্মাণকাজ চালু রেখেছে।\r\nবাণিজ্যমন্ত্রী জি এম কাদের মেলার প্রস্ত্ততি পর্বে চাঁদাবাজি নিয়ে উদ্বেগ প্রকাশ করে গতকাল বৃহস্পতিবার বিভিন্ন মন্ত্রণালয় ও গোয়েন্দা সংস্থার কাছে চিঠি দিয়েছেন। এতে বলা হয়েছে, ‘সরকারি দলের নাম ব্যবহার করে কতিপয় সন্ত্রাসী প্রতিদিন বাণিজ্য মেলার মাঠে উপস্থিত হয়ে বরাদ্দপ্রাপ্ত প্রতিষ্ঠানের কাছ থেকে চাঁদা দাবি করছে। চাঁদা না পেয়ে তারা নির্মাণকাজ বন্ধ করে দেওয়াসহ প্রাণনাশের হুমকি দিচ্ছে। এতে কিছু কিছু প্রতিষ্ঠান নির্মাণকাজ বন্ধ করে দিয়েছে, কেউ কেউ কাজের গতি কমিয়ে দিতে বাধ্য হয়েছে।’ চাঁদাবাজি বন্ধ না হলে ১ জানুয়ারি মেলা উদ্বোধন করা সম্ভব হবে না বলে চিঠিতে আশঙ্কা প্রকাশ করেছেন মন্ত্রী।\r\nমন্ত্রীর এই চিঠি পাঠানো হয়েছে স্বরাষ্ট্রমন্ত্রী, মন্ত্রিপরিষদ সচিব, প্রতিরক্ষা গোয়েন্দা মহাপরিদপ্তর (ডিজিএফআই), জাতীয় নিরাপত্তা গোয়েন্দা পরিদপ্তর (এনএসআই), পুলিশের মহাপরিদর্শক ও র‌্যাবের মহাপরিচালকের কাছে।\r\nজানতে চাইলে তেজগাঁও অঞ্চলের উপকমিশনার মো. ইমাম হোসেন চাঁদাবাজির অভিযোগ পাওয়ার কথা স্বীকার করে বলেন, কিছু ব্যবসায়ী ফোন করে চাঁদাবাজির কথা জানিয়েছেন। তিনি থানার পুলিশকে প্রয়োজনীয় ব্যবস্থা নিতে বলেছেন। এখন সার্বক্ষণিক পুলিশি পাহারা রয়েছে।\r\nদেশি-বিদেশি প্রতিষ্ঠানের অংশগ্রহণে ১ জানুয়ারি থেকে শুরু হবে ঢাকা আন্তর্জাতিক বাণিজ্য মেলা। চলবে মাসজুড়ে। এবার মেলায় মোট স্টল থাকবে ৫০৩টি। এর মধ্যে প্যাভিলিয়ন ১৪৩টি। মেলার ভেতরে এখন চলছে বরাদ্দপ্রাপ্ত প্রতিষ্ঠানগুলোর অবকাঠামো নির্মাণ ও সাজসজ্জার কাজ। ছোট ছোট স্টল তৈরির কাজ গণপূর্ত করলেও প্যাভিলিয়ন নির্মাণ করছেন প্রতিষ্ঠানগুলোর নির্ধারিত ঠিকাদারেরা। চাঁদাবাজি হচ্ছে প্যাভিলিয়নগুলো ঘিরেই।\r\nগতকাল দুপুরে বাণিজ্য মেলার মাঠে গেলে প্যাভিলিয়ন নির্মাণের দায়িত্বে থাকা কয়েকজন ঠিকাদার অভিযোগ করেন, প্রায় প্রতিদিন সন্ধ্যায় শেরেবাংলা নগর কৃষি প্রশিক্ষণ ইনস্টিটিউটের ২০-২৫ জন ছাত্র জোট বেঁধে আসেন। তাঁরা বিভিন্ন অঙ্কের চাঁদা দাবি করছেন। কারও কাছে এক লাখ, কারও কাছে ৫০ হাজার টাকা চাওয়া হচ্ছে। টাকা দিতে রাজি না হলে ইট, সিমেন্ট বা রড দাবি করা হচ্ছে।\r\nএকটি ইলেকট্রনিকস কোম্পানির প্যাভিলিয়ন নির্মাণের দায়িত্বে থাকা ঠিকাদার আবদুল হক অভিযোগ করেন, ৫-৬ ডিসেম্বর থেকে এঁদের তৎপরতা শুরু হয়। কয়েক দিন আগে চাঁদা না দেওয়ায় তাঁরা তিনটি শিল্পপ্রতিষ্ঠানের প্যাভিলিয়ন নির্মাণের কাজ বন্ধ করে দেন। পরে টাকা দিয়ে সমঝোতা হলে নির্মাণকাজ শুরু হয়। এ সময় সেখানে উপস্থিত থাকা প্রতিষ্ঠানের দায়িত্বশীল কর্মকর্তা নাম প্রকাশ না করার শর্তে  প্রথম আলো কে বলেন, কৃষি প্রশিক্ষণ ইনস্টিটিউট শাখা ছাত্রলীগের সাধারণ সম্পাদক এনামুল হাসান সম্রাট নিজের ভিজিটিং কার্ড দিয়ে যোগাযোগ করতে বলে যান। পরে তাঁর সঙ্গে যোগাযোগ করলে তিনি পাঁচ হাজার ইট দাবি করেন। এটা দিতে না চাওয়ায় তাঁর প্রতিষ্ঠানের কাজ বন্ধ করে দেওয়া হয়। পরে ঠিকাদার দুই হাজার ইট দিয়ে সমঝোতা করেন।\r\nবাণিজ্য মেলার পাশেই আগারগাঁও পুলিশ ফাঁড়ি। ফাঁড়ির দায়িত্বপ্রাপ্ত কর্মকর্তা উপপরিদর্শক (এসআই) আবদুস সালাম বলেন, কয়েকটি প্রতিষ্ঠানের কাছে চাঁদা দাবি করা হয়েছিল। তবে এখন সব মিটে গেছে।\r\nসাজদার আলী নামে মেলার আরেক ঠিকাদার অভিযোগ করেন, তিনি বাংলাদেশের একটি বৃহত্তম শিল্পপ্রতিষ্ঠানের বড় প্যাভিলিয়ন নির্মাণের কাজ পেয়েছেন। এক সপ্তাহ আগে কৃষি প্রশিক্ষণ ইনস্টিটিউট ছাত্রলীগের একদল নেতা-কর্মী তাঁর কাছে আসেন। তাঁরা সম্রাট, জুবায়ের, সোহেল, সেলিম বলে নিজেদের পরিচয় দেন। এঁদের মধ্যে সম্রাট কৃষি প্রশিক্ষণ ইনস্টিটিউটের সাধারণ সম্পাদক। তিনি চাঁদাবাজ দলের নেতা।\r\nগতকাল দুপুরে এই প্রতিবেদকের সামনে এক ঠিকাদার এনামুল হাসান সম্রাটকে ফোন করলে তিনি বলেন, কৃষি প্রশিক্ষণ ইনস্টিটিউটের ভেতরে তাঁরা ছাত্রলীগের একটি কার্যালয় বানাতে চান। এ কারণে বিভিন্ন প্রতিষ্ঠানের কাছ থেকে ইট, রড বা সিমেন্ট নিচ্ছেন। এর মধ্যে দুটি প্রতিষ্ঠান দুই হাজার ইট এবং ২০ বস্তা সিমেন্ট দিয়েছে। ওই ঠিকাদার কথা বলার পরপরই  প্রথম আলো র প্রতিবেদক ফোন করলে তিনি সব অভিযোগ অস্বীকার করেন। বলেন, ‘আমার ভিজিটিং কার্ড দেখিয়ে ফাঁসানো হচ্ছে।’\r\nকৃষি প্রশিক্ষণ ইনস্টিটিউটের অধ্যক্ষ এ বি এম আবদুজ জাহের  প্রথম আলো কে বলেন, ইনস্টিটিউট শাখা ছাত্রলীগের সভাপতি গোলাম মুনতাসীর শুভ ও সাধারণ সম্পাদক এনামুল হাসান সম্রাট। সম্রাট তৃতীয় সেমিস্টারে পড়াশোনা করেন। চাঁদাবাজির অভিযোগের ব্যাপারে জানতে চাইলে তিনি বলেন, ছাত্ররা প্রতিষ্ঠানের বাইরে কী করছেন, তার কোনো দায় প্রতিষ্ঠানের নয়। অধ্যক্ষের সঙ্গে কথা বলার সময় দুজন শিক্ষক সেখানে ছিলেন। তাঁরা বাণিজ্য মেলায় ছাত্রলীগের চাঁদাবাজি নিয়ে নানা কথা শুনেছেন বলে জানান।\r\nচাঁদাবাজি নিয়ে মেলার ভেতরে ঠিকাদারের সঙ্গে কথা বলার সময় শেরেবাংলা নগর ফাঁড়ির দুজন পুলিশ কনস্টেবল পাশে দাঁড়িয়ে ছিলেন। তাঁদের একজন  প্রথম আলো কে বলেন, ‘যারা চাঁদাবাজি করছে, তারা সবাই সরকারি দলের ছাত্রসংগঠন ছাত্রলীগের নেতা-কর্মী। এদের গায়ে হাত দেবে সাধ্য কার?’ আরেক কনস্টেবল বলেন, মেলার চাঁদাবাজি সম্পর্কে সরকারের সব স্তরে জানানো হয়েছে। দুই দিন আগে এ নিয়ে মেলার ভেতরে বৈঠকও হয়েছে। কিন্তু কাজ হয়নি।\r\nহাবিবুল্লাহ নামের এক ঠিকাদার নিজেকে যুবলীগের কর্মী দাবি করে বলেন, আগে শেরেবাংলা কৃষি বিশ্ববিদ্যালয়ের ছাত্ররা চাঁদাবাজি করতেন। এবার তাঁদের সঙ্গে যুক্ত হয়েছেন কৃষি প্রশিক্ষণ ইনস্টিটিউট ছাত্রলীগ নেতা-কর্মীরা। এঁদের প্রত্যক্ষ মদদ দিচ্ছেন যুবলীগের নেতা ও মন্ত্রী সাহারা খাতুনের আত্মীয় শহিদুল ইসলাম এবং সাংসদ নুরুন্নবী চৌধুরী ওরফে শাওনের ভাই নুরুল আমিন। তাঁদের আশ্রয়-প্রশ্রয়েই চাঁদাবাজি চলছে। শহিদুল আবার মেলার গেটের ইজারাদার।\r\nঅভিযোগের ব্যাপারে জানতে চাইলে শহিদুল ইসলাম চাঁদাবাজির সঙ্গে জড়িত নন বলে দাবি করেন। তিনি বলেন, ‘চাঁদাবাজির অভিযোগ শোনার পর আমি কৃষি প্রশিক্ষণ ইনস্টিটিউটের ছাত্রদের ডেকে বলে দিয়েছি। ওরা আর মেলায় যাচ্ছে না। দুই দিন ধরে পরিস্থিতি ভালো আছে।’ সাংসদ নুরুন্নবী বলেন, তাঁর ভাই কোনোভাবেই চাঁদাবাজির সঙ্গে জড়িত নন।\r\nএদিকে বাণিজ্য মেলার আয়োজক রপ্তানি উন্নয়ন ব্যুরো (ইপিবি) মেলার নিরাপত্তাহীনতার কথা জানিয়ে গতকাল বৃহস্পতিবার বাণিজ্য মন্ত্রণালয়ে তিনটি আলাদা চিঠি পাঠিয়েছে। এতে মাস্তান ও সন্ত্রাসী দলের চাঁদা চাওয়ার বিষয়টিকে ‘অত্যন্ত বিব্রতকর, অনাকাঙ্ক্ষিত ও সরকারের ভাবমূর্তির জন্য হুমকিস্বরূপ’ বলে উল্লেখ করা হয়।\r\nইপিবির ভাইস চেয়ারম্যান শুভাশীষ বসু  প্রথম আলো কে বলেন, ‘আমাদের কাছে অনেক অভিযোগ এসেছে। আমরা মন্ত্রণালয়ে চিঠি পাঠিয়েছি। আশা করছি, আজকালের মধ্যে মন্ত্রণালয় প্রয়োজনীয় ব্যবস্থা নেবে।’ \r\n","status":true,"publishDate":{"$date":{"$numberLong":"1355421600000"}},"createdAt":{"$date":{"$numberLong":"1751555919518"}},"__v":{"$numberInt":"0"}}
{"_id":{"$oid":"68669f7d63805761f3fc2404"},"image":"image-1751555965587.webp","title":"বিশ্বজিৎ হত্যা মামলা ফাঁসানো হচ্ছে চারজনকে!","description":"কামরুল হাসান  ও  কাজী আনিছ \r\nবিশ্বজিৎ দাস হত্যার ঘটনা শুরুতেই ভিন্ন খাতে নেওয়ার চেষ্টা করা হয়েছিল। জড়িত নয়, এমন আটজনকে গ্রেপ্তার করে মামলার আসামি করতে চেয়েছিলেন পুলিশের এক উপকমিশনার (ডিসি)। কিন্তু গণমাধ্যমে ছবিসহ সবার পরিচয় প্রকাশিত হওয়ার পর পরিস্থিতি পাল্টে যায়। \r\nপুলিশ চাপের মুখে ছাত্রলীগের ছয় কর্মীকে গ্রেপ্তারে বাধ্য হলেও ‘নিরীহ’ চার ব্যক্তি এখনো এ মামলায় গ্রেপ্তার আছেন। স্বরাষ্ট্রমন্ত্রী মহীউদ্দীন খান আলমগীর প্রথমে ওই ডিসির মুখ থেকে শুনেই ‘বিশ্বজিৎ দাস হত্যায় আটজন গ্রেপ্তার হয়েছে’ বলে মন্তব্য করেছিলেন। জানতে চাইলে সংশ্লিষ্ট পুলিশ কর্মকর্তারা এ বিষয়ে কিছু বলতে রাজি হননি।\r\nপুলিশের একাধিক দায়িত্বশীল সূত্র জানায়, স্বরাষ্ট্রমন্ত্রীর এই মন্তব্য নিয়ে পুলিশ প্রশাসনকে বিব্রতকর অবস্থায় পড়তে হয়। আটজন গ্রেপ্তারের কথা বলার পর তিনি আবার ১১ জনের কথা বলেছিলেন; সেই হিসাব এখনো মেলেনি।\r\nসেই আটজন কারা, কীভাবে তাদের গ্রেপ্তার করা হয়েছিল, তা নিয়ে  প্রথম আলো র পক্ষ থেকে অনুসন্ধান চালানো হয়। এতে দেখা যায়, এ ঘটনায় প্রথমে যে আটজনকে গ্রেপ্তার করার কথা বলা হয়েছিল, তাদের কোনো নাম-ছবি গণমাধ্যমে আসেনি। এদের কেউ ছাত্রও নয়। বরং প্রথমে পুলিশ তাদের ‘সন্দেহজনক ঘোরাঘুরির’ অভিযোগে গ্রেপ্তার করে। দুদিন পর এদের চারজনকে বিশ্বজিৎ হত্যা মামলার আসামি করা হয়। মুচলেকা নিয়ে ছেড়ে দেওয়া হয় অন্য চারজনকে।\r\n নাম প্রকাশে অনিচ্ছুক একাধিক পুলিশ কর্মকর্তা  প্রথম আলো কে জানান, বিশ্বজিৎ হত্যার দুদিন পর ১১ ডিসেম্বর ঘটনার সঙ্গে সম্পৃক্ত নয়—এমন আটজনকে গ্রেপ্তার করে কোতোয়ালি থানার পুলিশ। প্রথমে তাদের ফৌজদারি কার্যবিধির ৫৪ ধারায় গ্রেপ্তার দেখানো হয়। এরপর স্বরাষ্ট্রমন্ত্রীকে জানানো হয়, এরা বিশ্বজিৎ দাস হত্যার আসামি। ওই কর্মকর্তার কথা শুনেই মন্ত্রী গণমাধ্যমের কাছে আটজনকে গ্রেপ্তারের কথা বলেন। কিন্তু ওই দিন মামলা তদন্তের সঙ্গে সংশ্লিষ্ট ঢাকা মহানগর পুলিশের কর্মকর্তারা সাংবাদিকদের বলেন, পুলিশ কাউকে গ্রেপ্তার করেনি। খোঁজ নিয়ে জানা যায়, ওই উপকমিশনার কোতোয়ালি থানায় আটক আটজনকে পরে সূত্রাপুর থানায় পাঠিয়ে তাদের বিশ্বজিৎ দাস হত্যা মামলায় গ্রেপ্তারের জন্য ভারপ্রাপ্ত কর্মকর্তাকে (ওসি) বলেন। কিন্তু এতে ওয়ারি বিভাগের পক্ষ থেকে আপত্তি জানানো হয়। শেষ পর্যন্ত চাপের মুখে চারজনকে বিশ্বজিৎ হত্যা মামলায় গ্রেপ্তার দেখানো হয়। এই চারজনসহ বিশ্বজিৎ হত্যা মামলায় এখন গ্রেপ্তার আছেন ১০ জন।\r\n ফাঁসানো হলো যাঁদের:  গ্রেপ্তার দেখানো চারজন হলেন মামুন অর রশীদ (২৪), ফারুক হোসেন (২৩), মোসলেহ উদ্দিন ওরফে মোসলেম (৪০) ও কাজী নাহিদুজ্জামান ওরফে তুহিন (৩২)।  প্রথম আলো র পক্ষ থেকে এঁদের পরিবার ও বন্ধুদের সঙ্গে কথা বলা হয়। তাঁদের অভিযোগ, বিশ্বজিৎ হত্যায় গ্রেপ্তার নিয়ে বিভ্রান্তির সামাল দিতে নিরপরাধ এ মানুষগুলোকে বিশ্বজিৎ হত্যা মামলায় ফাঁসানো হয়েছে।\r\nঅনুসন্ধানে জানা গেছে, ১১ ডিসেম্বর কোর্ট এলাকা থেকে মামুন, ফারুক, মোসলেহ, নাহিদুজ্জামানসহ বেশ কয়েকজনকে ৫৪ ধারায় গ্রেপ্তার করে কোতোয়ালি থানার পুলিশ। ১২ ডিসেম্বর তাঁদের আদালতে হাজির করা হয়। আদালত তাঁদের কারাগারে পাঠানোর নির্দেশ দেন। আদালতে দেওয়া কাগজপত্র অনুযায়ী, আসামিরা আদালত এলাকায় সরকারবিরোধী স্লোগানসহ নাশকতামূলক কর্মকাণ্ডের উদ্দেশ্যে সন্দেহমূলক ঘোরাফেরা করছিলেন। এ কারণে তাঁদের গ্রেপ্তার করা হয়েছে। আর ১৩ ডিসেম্বর সূত্রাপুর থানার পুলিশ বিশ্বজিৎ হত্যায় তাঁদের গ্রেপ্তার দেখায়। \r\nগতকাল সোমবার মামুন, ফারুক ও মোসলেহ উদ্দিনের বাসায় গেলে তাঁদের পরিবারও অভিযোগ করেন, বিশ্বজিৎকে কারা মেরেছে তা স্পষ্ট। অথচ নিরপরাধ মানুষদের ধরে এ মামলায় ফাঁসানো হয়েছে। \r\nএদিকে নাহিদুজ্জামানের পূর্ণাঙ্গ ঠিকানা পাওয়া না যাওয়ায় তাঁর পরিবারের সঙ্গে কথা বলা সম্ভব হয়নি। তবে নাহিদুজ্জামানের কয়েকজন বন্ধুও একই অভিযোগ করেন।\r\nমামুন ও ফারুকের বাসা দক্ষিণখান থানা এলাকায়। পরিবারের সঙ্গে মধুবাগের ২৯ নম্বর বাসার দোতলায় থাকেন মামুন। আর ফারুক থাকেন বিমানবন্দরের কাছে। দুজনকেই একসঙ্গে গ্রেপ্তার করা হয়েছে।\r\n সরেজমিন:  মামুনের বাসায় গেলে মা ঝিনু আক্তার বলেন, ‘উত্তরায় মামুনের কাপড়ের দোকান আছে। আর্থিক অবস্থা খারাপ হওয়ায় তার বন্ধু ফারুক ওই দোকান দেখাশোনা করে। ১১ ডিসেম্বর সকালে তারা দুজন এক আত্মীয়ের জামিন হবে বলে আদালত এলাকায় যায়। দুপুরের পর তাদের দুজনের মোবাইল বন্ধ পাওয়া যায়। পরদিন ১২ ডিসেম্বর রাতে জানা গেল ৫৪ ধারায় গ্রেপ্তার করে তাদের কারাগারে পাঠানো হয়েছে। ১৩ ডিসেম্বর টিভিতে দেখি, তাদের বিশ্বজিৎ হত্যা মামলায় গ্রেপ্তার করা হয়েছে।’\r\nমামুনের বাবা হারুনুর রশিদ কাঁদতে কাঁদতে  প্রথম আলো কে বলেন, ‘আমার ছেলে কোনো রাজনীতি ও খারাপ কাজের সঙ্গে জড়িত নয়। আমার নিরপরাধ ছেলেসহ কয়েকজনরে বিনা কারণে হত্যা মামলায় ঢুকাইয়া দিল। এর জবাব কার কাছে চাইব।’\r\nঢাকা মুখ্য মহানগর হাকিম আদালতের আইনজীবী নাছির উদ্দিন বলেন, ‘এক আত্মীয়ের মামলায় জামিনের ব্যাপারে আমার কাছে এসেছিলেন মামুন ও ফারুক। পরে তাঁরা সই দিয়ে নিচে নামেন। কিছুক্ষণ পর শুনলাম, তাঁদের গ্রেপ্তার করা হয়েছে।’\r\nবিমানবন্দর সড়ক ধরে দক্ষিণখানের দিকে যেতেই বাঁ পাশে ফারুকের বাসা। মা-ভাই-বোনের সঙ্গে সেখানেই থাকেন তিনি। বাবা মৃত ওয়াকিল উদ্দিন। বাসার সামনে গেলে এলাকাবাসী ও তাঁর পরিবার ছুটে এসে এ প্রতিবেদকের কাছে ফারুকের অবস্থা সম্পর্কে জানতে চান।\r\nফারুকের মা লাইলি বেগম কাঁদতে কাঁদতে বলেন, ‘ফারুক রাজনীতি ও খারাপ কাজের সঙ্গে জড়িত নয়। অথচ তারে হত্যা মামলার আসামি করল। কী করমু, কারে বলমু—কিছুই বুঝতে পারতেছি না।’\r\nমধ্য বাড্ডার জ/৯০ বাসায় পরিবার নিয়ে থাকেন মোসলেহ উদ্দিন। সেখানে গেলে তাঁর স্ত্রী পারভীন আক্তার জানান, মধ্য বাড্ডার লিংক রোডে মোসলেহের বৈদ্যুতিক সামগ্রীর দোকান আছে। ১১ ডিসেম্বর নবাবপুর থেকে বৈদ্যুতিক সামগ্রী কিনতে গিয়েছিলেন তিনি। বেলা দুইটার পর থেকে তাঁর ফোন বন্ধ ছিল। পরদিন রাতে তাঁর গ্রেপ্তার হওয়ার খবর জানতে পারেন তিনি। মোসলেহ উদ্দিন কোনো রাজনীতির সঙ্গে সম্পৃক্ত নন বলেও দাবি করেন তিনি। \r\nনাহিদুজ্জামানের কয়েকজন বন্ধু দাবি করেন, নাহিদুজ্জামান একজনের জামিনের ব্যাপারে আইনজীবীর সঙ্গে আলাপ করতে আদালতে গিয়েছিলেন। আদালত থেকে বের হওয়ার পর তাঁকে গ্রেপ্তার করা হয়। তিনি কাপড়ের দোকানে চাকরি করেন।\r\nজানতে চাইলে মামলার সাবেক তদন্তকারী কর্মকর্তা সূত্রাপুর থানার এসআই মাহবুবুল আলম আকন্দ জানান, বিশ্বজিৎ হত্যার সময় ওই চারজন ঘটনাস্থলে ছিলেন, এমন তথ্যের ভিত্তিতে তাঁদের গ্রেপ্তার দেখানো হয়েছে।\r\nকিন্তু তাঁদের তো ১১ তারিখ সন্দেহজনক ঘোরাঘুরির অভিযোগে গ্রেপ্তার করা হয়েছে। এ কথা বললে মাহবুবুল আলম ফোনের সংযোগ কেটে দেন।\r\n ছয় আসামি রিমান্ডে:  ৯ ডিসেম্বর ১৮ দলীয় জোটের রাজপথ অবরোধ কর্মসূচি চলাকালে বিশ্বজিৎকে কুপিয়ে ও পিটিয়ে হত্যা করে ছাত্রলীগের কর্মীরা। এ ঘটনায় গ্রেপ্তার হওয়া অন্য ছয়জন হলেন: রফিকুল ইসলাম ওরফে শাকিল, মাহফুজুর রহমান ওরফে নাহিদ, এইচ এম কিবরিয়া, জি এম রাশেদুজ্জামান ওরফে শাওন, সাইফুল ইসলাম ও কাইয়ুম মিয়া। এঁরা সবাই জগন্নাথ বিশ্ববিদ্যালয়ের বিভিন্ন বিভাগের ছাত্র ও ছাত্রলীগের কর্মী। কাইয়ুম ছাড়া পাঁচজনের ছবি-পরিচয় গণমাধ্যমে এসেছে। তাঁরা প্রত্যেকেই আট দিন করে রিমান্ডে আছেন। বর্তমানে ঢাকা মহানগর গোয়েন্দা পুলিশ মামলাটি তদন্ত করছে।  \r\n \r\n","status":true,"publishDate":{"$date":{"$numberLong":"1355767200000"}},"createdAt":{"$date":{"$numberLong":"1751555965601"}},"__v":{"$numberInt":"0"}}
{"_id":{"$oid":"68669fd963805761f3fc2408"},"image":"image-1751556057763.webp","title":"সাগর রুনির খুনি কে?","description":"সাংবাদিক দম্পতি সাগর সরওয়ার ও মেহেরুন রুনির হত্যাকাণ্ডের প্রতিবাদ জানাতে বছরজুড়ে বিভিন্ন ধরনের বিক্ষোভ, মানববন্ধন ও ঘেরাও কর্মসূচি পালন করেছেন সাংবাদিকেরা। সরকারের একাধিক প্রতিমন্ত্রী, মন্ত্রী এমনকি প্রধানমন্ত্রী নিজেই এই খুনের ঘটনার রহস্যভেদ ও হত্যাকারীদের বিচারের মুখোমুখি করার আশ্বাস দিয়েছিলেন। কিন্তু এত দিনেও এর কোনো কূলকিনারা হয়নি। পুরো ব্যাপারটি দিন দিন আরও রহস্যময় হয়ে উঠছে। \r\nআলোচিত এ হত্যাকাণ্ড নিয়ে এখন নীরব হয়ে গেছেন র‌্যাব-পুলিশের কর্মকর্তারা। এ নিয়ে এখন আর তাঁরা কোনো কথা বলতে চান না। র‌্যাবের একজন দায়িত্বশীল কর্মকর্তা জানালেন, এত দিনেও এ মামলার উল্লেখযোগ্য কোনো অগ্রগতি না হওয়ায় সবাই বিপাকে পড়েছেন। এ কারণে তাঁরা গণমাধ্যমকে এড়িয়ে চলছেন। গত ১১ ফেব্রুয়ারি পশ্চিম রাজাবাজারের ভাড়া ফ্ল্যাট থেকে সাংবাদিক দম্পতি সাগর সরওয়ার ও মেহেরুন রুনির ছুরিকাঘাতে ক্ষতবিক্ষত লাশ উদ্ধার করে পুলিশ। ওই হত্যাকাণ্ডের দিনই স্বরাষ্ট্রমন্ত্রী সাহারা খাতুন খুনিদের গ্রেপ্তারে ৪৮ ঘণ্টা সময় বেঁধে দিয়েছিলেন। এরপর পুলিশের মহাপরিদর্শক হাসান মাহমুদ খন্দকার ‘প্রণিধানযোগ্য’ অগ্রগতির কথা বলেন। কিন্তু গত ১৮ এপ্রিল মামলার তদন্ত সংস্থা ঢাকা মহানগর গোয়েন্দা (ডিবি) পুলিশ আদালতে ব্যর্থতার দায় স্বীকার করে নেয়। প্রভাবশালীকে বাঁচাতে আসল ঘটনা ধামাচাপা দেওয়া হচ্ছে কি না, এমন প্রশ্নের মুখোমুখি হতে হয় স্বরাষ্ট্রমন্ত্রীকে। পরে উচ্চ আদালত র‌্যাবকে মামলার তদন্ত করার নির্দেশ দেন। র‌্যাবের পাঁচ সদস্যের একটি তদন্ত দল এ মামলার তদন্ত তদারক করছে। তদন্তভার পাওয়ার পর এ হত্যাকাণ্ডের ঘটনায় এ পর্যন্ত ১১৫ জনকে জিজ্ঞাসাবাদ করেছে র‌্যাব। আর গ্রেপ্তার করেছে সাতজনকে। এ ছাড়া ১৩ জন সন্দেহভাজনের ডিএনএ নমুনা যুক্তরাষ্ট্রের পরীক্ষাগারে পাঠানো হয়েছে। এর মধ্যে ছয়জনের নমুনা মেলেনি। এখন সাতজনের নমুনা নিয়ে পরীক্ষা-নিরীক্ষা চলছে। সর্বশেষ পাঠানো হয়েছে ব্যবসায়ী তানভীর ও পলাশ রুদ্র পালের ডিএনএ নমুনা।\r\nগ্রেপ্তার হওয়া সবাই এখন কারাগারে আছেন। তবে এঁরা কেউই এখন পর্যন্ত হত্যার কথা স্বীকার করেননি।  \r\n","status":true,"publishDate":{"$date":{"$numberLong":"1356890400000"}},"createdAt":{"$date":{"$numberLong":"1751556057781"}},"__v":{"$numberInt":"0"}}
{"_id":{"$oid":"6866a03263805761f3fc240c"},"image":"image-1751556146936.webp","title":"রাজনীতি ও রাজনৈতিক সংঘাত-সহিংসতা ","description":"ফিরলেন না ইলিয়াস আলী\r\nবিএনপির সাংগঠনিক সম্পাদক ইলিয়াস আলী নিখোঁজ হওয়ার পর হরতাল ডেকেছিল বিএনপি। ওই হরতালে গাড়ি পোড়ানোর ঘটনায় বিএনপির প্রথম সারির নেতাদের গ্রেপ্তার করে পুলিশ। সেই গ্রেপ্তারের আড়ালে হারিয়ে যায় ইলিয়াস আলী নিখোঁজের আন্দোলন। এখন এ নিয়ে কেউ আর তেমন কথাও বলেন না।\r\nতবে ইলিয়াস আলীকে পাওয়া না গেলেও তাঁর বাড়ির চারপাশে এখনো ক্লোজ সার্কিট ক্যামেরা বসিয়ে রেখেছে পুলিশ প্রশাসন। ওই ক্যামেরা এড়িয়ে ওই বাড়িতে মাছি গলারও কোনো সুযোগ নেই। তবে ইলিয়াস ও তাঁর গাড়িচালকের এখনো কোনো খোঁজ নেই। তাঁদের উদ্ধারে যে তৎপরতা ছিল, তাও থেমে গেছে।\r\nআইনশৃঙ্খলা রক্ষাকারী বাহিনীর কর্মকর্তারা আগেই আমাদের কাছে ইলিয়াস আলীর বেঁচে থাকা নিয়ে সংশয় প্রকাশ করেছিলেন। এখন বিভিন্ন মহল থেকে নিশ্চিত করে বলা হচ্ছে, ইলিয়াস আলী আর বেঁচে নেই। তাই খোঁজার তৎপরতাও নেই। কিন্তু যে যা-ই বলুক, ইলিয়াস আলীর ফেরার আশায় বুক বেঁধে আছেন তাঁর স্ত্রী তাহসিনা রুশদীর। নিখোঁজ হওয়ার পর তিনি প্রধানমন্ত্রী শেখ হাসিনার সঙ্গে দেখা করেছিলেন। প্রধানমন্ত্রী ইলিয়াস আলীকে ফিরে পাওয়ার আশ্বাস দিয়েছিলেন তাঁকে।\r\nগত ১৭ এপ্রিল রাতে বনানীর রাস্তা থেকে নিখোঁজ হন বিএনপির নেতা ইলিয়াস আলী ও তাঁর গাড়িচালক আনসার আলী। রাস্তার ওপর পাওয়া যায় তাঁর ব্যক্তিগত গাড়িটি। এরপর একাধিক সূত্র নিশ্চিত করেছে, ইলিয়াস আর জীবিত নেই। অপহরণকারীরা তাঁর চালককেও মেরে ফেলেছে। কোন এলাকায় এ ঘটনা ঘটেছে, সে ব্যাপারে বিস্তারিত কিছু জানা যায়নি।\r\nইলিয়াসকে সরকারি কোনো বাহিনীর সদস্যরা ধরে নিয়ে গেছেন বলে ঘটনার পর থেকেই অভিযোগ করে আসছিলেন বিএনপির চেয়ারপারসন খালেদা জিয়াসহ অন্য নেতারা। তদন্তসংশ্লিষ্ট পুলিশের একাধিক সূত্র জানিয়েছে, অপহরণের পর তাঁদের কোথায় নিয়ে যাওয়া হয়েছে, কোথায় রাখা হয়েছে, কোথায় হত্যা করা হয়েছে, কোথায় লাশ ফেলা হয়েছে—এসব তথ্য তাঁদের কাছে নেই।\r\nইলিয়াস আলী নিখোঁজের কিছুদিন পর সিলেটের একজন বিএনপির নেতা দাবি করেন, তাঁর মুঠোফোনে ইলিয়াসের নম্বর থেকে মিসড কল এসেছে। পরে বিষয়টি নাকচ করে দেয় আইনশৃঙ্খলা রক্ষাকারী বাহিনীগুলো।\r\nইলিয়াস ও তাঁর গাড়িচালক নিখোঁজ হওয়ার ঘটনায় একটি মামলা পর্যন্ত হয়নি। নিখোঁজ হওয়ার পরদিন তাহসিনা এ ঘটনায় বনানী থানায় একটি সাধারণ ডায়েরি (জিডি) করেন। পুলিশ এখনো সেই জিডির সূত্র ধরেই মামলার তদন্ত করে যাচ্ছে। তবে ইলিয়াস আলীও ফেরেননি, আর কীভাবে কী হলো তার কিছুও এখনো জানা গেল না।\r\n কামরুল হাসান \r\n","status":true,"publishDate":{"$date":{"$numberLong":"1356890400000"}},"createdAt":{"$date":{"$numberLong":"1751556146957"}},"__v":{"$numberInt":"0"}}
